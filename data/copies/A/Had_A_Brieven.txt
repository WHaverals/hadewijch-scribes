GOd die de clare Mᵉ
die onbekint was
vʼclaerde si siere doghꝫ daer hi alle doghꝫ bi vʼlichte in siere claerheit der Mⁿ . Hi moete u vʼlichten en̄ vʼclarē mettʼ claerre
claerhᵗ daer hi hem seluē
claer mꝫ es En̄ al sinē vri ̄
endē en̄ sinē naeste ghemīdē
Die alre meeste claerhᵗ die
mē hebbē mach in erterike
dat es ghewarechᵗ . in ieghewʼdeghen wʼkē van gherechtecheidē En̄ van allen wesenē
waerhᵗ te pleghene om̅e claerhᵗ der edelre Mⁿ . die god es
Ay hoe gᵒte claerhᵗ es dat . dat
mē gode ghewʼdē late mꝫ siere claerhᵗ . Daer in wʼct Mᵉ .
hem seluē en̄ alle creatuᵃ . Elken na sijn recht dat hē sine
goethᵗ gheorꝯdē mach te gheuene mꝫ gherechtecheidē in
claerheidē Hier om̅e bidde
ic u alse vrient sinē lieuē
vriēt En̄ mane u alse sustʼ
haerre lieuʼ sustʼ . En̄ hete u
alse moeder harē lieuē kīde
En̄ ghebiede u van uwē ghe
mīdē alse brudegoē ghebiedꝫ
siere lieuʼ brwt . Dat ghi
ōtpluct de oeghē uwʼ hertē
claerleke En̄ besiet u in
gode heilecleke . Leert te


besiene wat god es Hoe hi
es wʼhᵗ alre dinghe ieghenwʼdechleke En̄ goetheit alre 
rijchᵗ vloyleke En̄ gheheelhᵗ
alre doghꝫ gheheelleke om
de welke men singhꝫ .iij.
Sc̄s in dē hemel ō dat die iij.
namē in haren eneghē we
sene alle doghede vʼsamenē
van welkē ambachte si sijn
ute desen .iij. wesenē Siet
hoe vadʼleke u god ghehuedt
heuꝫ En̄ wat hi u ghegheuē
heuet Besiet hoe hoeghe Mᵉ
deen es vore dander en̄ dankes hē mꝫ Mⁿ Wildi dit besien hoe god dit es en̄ wʼkē
in hē in siere claerhᵗ ghe
brukeleke in glorilechedē
En̄ toēleke in claerheiden
alle dinc te vʼlichtene en̄ te
dēstʼne na hare wesen Om
dies dat god es daer om̅e
salmēne sijns selues latē
ghebᵛken in al sinē wʼkē
van siere claerheit
in celo et in tʼra Altoes
mꝫ waerdē en̄ mꝫ wʼken
te segghene . Fiat volūtas
tua . Ay lieue kint so sine
gheweldeghe ghewout meer
vʼclaert wʼt in u soe sijn
hoeghe wille bat in u ghe
sciet en̄ soe sine clare wʼhᵗ
naerre in u scijnt So


En̄ wat
hi u gheloeft heuet


spaert dan niet suetʼ rastē
te daruene om die groete
gheheelheit gods . Vʼclaert
uwe wesen en̄ ciert u mꝫ
dogheden en̄ mꝫ gherechtē
wʼken Widꝫ uwe sinne mꝫ
hoghʼ beghʼten der gheheelhᵗ
gods En̄ ordeneert uwe
Ziele tē gᵒten ghebᵛkene
dʼ algheweldegher Mⁿ ons
alte suets gods . Ay lieue
kint al segghic alte suete
dat es mi ouer ōꝯt sondʼ
in dē wēsch van mire hʼtē dat mi doeghē suete
heuet gheweest ō sine
Mᵉ . Maer mi heuꝫ hi wᵉdʼe
gheweest dan mi nye duuel en was . Wāt si en ꝯstē
mi nye benemē hē te mīnene | noch Maer hi heuet mi
seluē benomē . Dat hi es
dat vʼtʼt hi selue in siere sueter ghebᵛkenessen
En̄ laet mi dꝰ dolen butē diē ghebrukene . En̄ 
laet mi emmʼ sere vʼladē mꝫ Mⁿ . om ghebᵛken
En̄ laet mi demstʼ vā
ghebrukene alre ioyē
die mi te goede soude
wʼden . Ay aerme dat
selue dat hi mi boet
en̄ ghegeuē hadde te
wʼdʼe van ghebrukene


noch niemāne diē hi mi beual te vorderne


van gherechtʼ Mⁿ . dat
heuꝫ hi dꝰ nu latē varē
alse ghi .i. deel wel weet
Ay wet god ic hieltene
harde sere ouer hʼe en̄
eyschede hē lettel vordʼe
dan hi selue woude . Maer
dat hi mi boet dat hadde
ic gherne ghenomē in
ghebrukene hadde hijs
mi willen hulpē . Bi den
ierstē waest mi leet ghenoech en̄ liet mi vele
biedē eer icker na vīc
Maer nv benic gheuo
ert alse i. diē mē iet
te spele biedꝫ en̄ alse
hi daer na veet soe
sleetmēne op de hant
en̄ seghꝫ . Godsat hebbe
die waers waende en̄
houdꝫ dat op dat men
hem boet
Nv merkꝫ alle die dī
ghe daer ghi in ghe
doelt hebbꝫ . Met een wille
Met droefheidē sonder
noet . Maer dats waer
dat wetic wel dat hi dicke droeuꝫ diē sijns ghebrect . En̄ die dā niet
en weet wedʼ hi nakꝫ
of vʼret dat es wel
recht Maer die rechte gheloeueghe . hi sal


wetē dat die goethᵗ sijns liefs meerre es dā
sijn sneuē Men en sal
niet dᵒeuen om doghen
Noch langhē na raste
Men sal alles ō al begheuen en̄ alre rastē vʼtiē
Sijt blide altoes in hope
ō Mᵉ te vʼcᶦghene . Want
beghʼdi Mᵉ te gode volmaecteleke so en seldi ghene sake vā rastē wedʼ beghʼen
dā allene . Mᵉ . Sijt op uwe
hoede en̄ in vᵉdē van allen
dīghē . Doet te allen dīghē
wel . Maer en roekꝫ om
gheen ghewī . Noch ō salechᵗ
Noch ō doēsele Noch ō behoudenesse Noch ō toꝫmēt
Maer alle dinc doet en̄ laet
ō dʼ .Mⁿ. ere wille . Houddi u
dꝰ so seldi saen vʼcoeueren
En̄ scij̅t plōp vore de liede
daer es vele waerheiden
in . Sijt bekeersam en̄ ghereet al dē ghenē die uwes
behoeuē En̄ elkē mēsche
doet sinē vᵉde daer ghijt gheleistē moghꝫ . sondʼ uwe nedʼheit . Sijt blide mettē blidē
En weēt mettē wenēden
En̄ vʼdrachlec dē ghenē die
uwes behoeuē . En̄ erenstech tē siekē . En̄ melde den
behoeuēdē . En̄ enich in dē


gheeste butē allē creaturē
En̄ alse ghi te allen dīghen
doet dat beste dat ghi moghꝫ
die mēscheit moet dicke sneuē so vʼlaet u op die goethᵗ
gods . dat sine goethᵗ meerre
es dan uwe sneuē . En̄ wʼct
altoes in toeuʼlate gheware
ghe doeghꝫ . En̄ sijt erēstech
en̄ ghestadech altoes sonder
sparē te wʼkene dē raet ōs
herē en̄ sinē alre liefsten
wille in al dat ghine bekīnē moghꝫ mꝫ aerbeite mꝫ
nauwē ondʼsoekene van
peisinghē u seluē te kīne
in al . En̄ leuꝫ so gode dies
bidde ic v dat ghi niet en
ghebᵉct diē gᵒtē wʼkē daer
hi u toe gheroepē heuꝫ Dat
en vʼsuemt niet bi ghenē
lichtelekē wʼkē dat bidde ic
v en̄ rade . Want ghi
hebbꝫ gᵒte sakē daer ghi
ocswn op nemē moghꝫ
vore gode . Wāt hi heuet
u ghehuedt vā allē ocsu
nē wildi v seluē hoeden
soe dat ghijt ghenadech
leke goet doē hebbꝫ wildijt
bekīnē . En̄ te vollen hebdi
lettel ghenoech doeghens
groet mꝫ te wassene Alsoe
ghi sculdech waert souddi
gode recht doē alsoe ghi


bi wilen ghʼne daet . Al gheuoeldi oec bi wilē ellendechᵗ
van
hʼtē alse ochte ghi van hem
begheuē waert daer om̅e
en mestroest v seluē niet
Want ic segghe u waerleke dat al de ellende die mē
doeghꝫ mꝫ goedē wille te gode die es beqᵃme in die ghehele natᵃe gods . Maer wiste
wi hoe lieue gode daer toe es
dat ware ōs ōtidech Want
so en waert ōs ghene ellen
de . Want die dē wille gods
kīde dattʼ hē lieue toe ware
hi soude wel ghʼne bi sinē
in dē afgrōt der hellē sijn
En̄ hi en mochte nēmʼmeer
voert gaen noch wassen
daer hi ghene pine gesmakē en mochte Die wiste dat
gode behaechlec ware te sinē
wʼkē hē en soude rouwē wat
hē ghesciede Ghi sijt noch
ionc en̄ behoeft sere te wassene en̄ voeghꝫ vele bat wildi dē wech der Mⁿ . gaen . dat
ghi aerbeit soekꝫ en̄ dore
hare ere pijnᵗ dā ghi haers
soudꝫ willē gheuoelē . Maer
ghi selt hare dienē alse i .
die ēmer in harē wʼdelekē
dienst sijn wilt En̄ daer
vore en seldi willē sparen
ere Noch scande Noch tor

ment vā erterike Noch vā
der hellē al mochtise daer bi
vʼcᶦghē dat ghi hare wʼdeleke
dienꝫ . Hier inne dore hare
wʼdeleke te pinene Jn ghetidē Jn ordene te houdene
Jn al uwē diēste sonder
raste te wilne ochte te ontfane En̄ al qᵃemdi oec in
rastē in eneghe dinc die
mē ware dan die selue god
nameleke die uwe wesen
sal in ghebᵛkene in welkē
dat dat si . daer in seldi ghʼne dolē tote diē male dat
u god mꝫ diē wesene vʼlichte en̄ moghētheit gheuꝫ
dʼ Mⁿ . te pleghene en̄ te ghebᵛkene in harē wesene daer
si hare seluē Mᵉ . en̄ ghenoech mꝫ es . Dient scone en̄
en wilt el niet en̄ en ōtsiet
el niet En̄ laet de Mᵉ vᶦleke
mꝫ hare seluē ghewʼdē Wāt
Mᵉ . volloent al cōtse dicke
spade Bi ghenē twiuele
noch bi ghenē onspoede en
seldi latē doghede te wʼkene
Noch bi ōspoede en seldi niet
soerghē dat ghi selue ane
gode niet vʼcoeuerē en selt
Dies en seldi niet twiuelē
noch oec gheloeuē noch mēschen noch heileghē noch
inghelen Ja en̄ oec bi litekenē


Wāt ghi vᵒch gheroepen
waert En̄ oec gheuoelt 
uwe hʼte wel bi wilen dat
ghi vʼcorē sijt En̄ dat god
uwe Ziele in toevʼlete heuꝫ
beghōnē te ōdʼstane Gheuꝫ
u seluē soe volmaecteleke
daer toe dat hi v volmake En̄ en beghʼt nēmʼmeer
dat u mēsche ōdersta ī dē
hemel noch in dʼ erdē die so
moghēde es . Sondʼ alsoe ic
u segghē mach . Ghi sijt
van gode ondʼstaē en̄ ghi
selt willē ōdʼstaen sijn vā
hē mꝫ ghewoude . En̄ niet 
langhʼe mꝫ twiuelenden
vare . Sondʼ dat allene moet mē altoes vᵉsen dat
mē dʼ Mⁿ . te lettel es ī diēste na hare wʼdechᵗ . Dese
vrese uult dē mēsche mꝫ
Mⁿ . dat hi soe na gheuoelt
en̄ vʼstoer̄t wʼt van erenstecheidē so dūct hē dat hi
dʼ mⁿ ghenoech heuet ghedaen . en̄ dat hē mᵉ . te lettel
hulpꝫ en̄ mīt na sine wʼdecheit van sinē diēste . Dan al
die wile es dese vᵉse ute
alse mē Mᵉ al dꝰ betijt mꝫ
ōtᵒuwē . Alle andʼe vᵉsen dā
dese seldi wech doē en̄ nēt
dese te u ī al hare comē en̄
in hare gaen . Die pine die


v van gode beuolen es die
doeghꝫ ghʼne al dore en dore
soe seldi dē vʼhoelnē raet vā
hē horē . Alsoe Job vā hē seghꝫ
Te mi es gheseghꝫ j vʼborghē
woert . Twerande ōdʼstaen
es vā mēschē datse de men
schen ōdʼstaen . Dat een es
dat si de sondarē ondʼstaen
in harē val . Selc mēsche wʼt
bi wilen soe ghewont bi caritatē dat hi hē gode ōtsegghē
moet ī sijn ghebᵛkē en̄ ī sine
vʼweēthᵗ . ō de sondarē die in
sondē sijn soe dat hi lieuer
heuꝫ sijns liefs te darvene
hē en worde dies sekʼhᵗ ghedaē dat hen de sondarē niet
en ōthopē van dʼ ghenaden
gods . Al dꝰ doet caritate dē
mēsche de mēschē ōdʼstaen
Dat andʼ ōderstaē es dat selc
mēsche diē god so ghesont
kint in doeghene . en̄ ī caritatē ghewesent . dattene god
niet en spaert alse hine so
moghēde vint vā volre redenē ī hē seluē dat hi hem
seluē niet en vʼligghe noch
hē seluē mꝫ hē selvē niet en
ōtsinct in sine suetecheit .
soe hine wilt eer alles daruē dat hi van gode hebbē
soude ochte god ōthoude
de sondarē Soe sijn dan


selke sondarē die fiere
natuᵃ hebbē van hoeghē
wesene En̄ die hē seluen
bedoruē hebbē en̄ soe ghequetst dat si gheen vʼcoeuerē en hebben selue ieghen gode . Doch es hē god
soe hout dat hi dē ghenē
diē hi moghende vonden
heuꝫ beuelet dē ghenē vʼdoeldē . dat hine van sinē
haluē ōdersta En̄ leide te
sinē weghe daer mē volmaecteleke mīt . Dus ghedaē ōderstaen en hebdi niet
te doene Want ghi begōst
vᵒech en̄ en hebbꝫ gods niet
gheloeghēt mꝫ uwē wesene soe hine sal u wel selue
gheleidē te sinē wesene op
dat ghijs u te hē vʼlaet Maer
ic segghe u waer af ghi
ōderstaen moghꝫ wʼdē Volghꝫ dē eyschene van uwer
hertē enechleke leuēde in
gode Daer in en leuꝫ niemāne vᵉmdʼ Diē ghi daer Die
ī vindꝫ ochte gheloeft ochte
gheuoelt scone wonēde
En̄ na daer in gheleidet 
es . En̄ gheweldecleke daer
in wandelende es en̄ wesēde sondʼ falyerē . Dese es
daer bouē u . Diē moghedi volghē en̄ ōderstaen


sijn sondʼ uwe nedʼheit . Wildi
al dat uwe vʼcᶦghē soe seldi
u seluē in toeuerlate gode
al op gheuē te wʼdene dat
hi es En̄ ō dʼ Mⁿ . ere wille .
so seldi u seluē na ghenoech vʼtiē puer ghehoersam
te Wesene ī al diē datter
meestʼ volmaecthᵗ behoert
Jn doene Jn latene Daer
toe moeti oetmoedech en̄
ōuʼhauē bliuē vā al uwē
wʼkē die ghi gheleisten
moghꝫ En̄ so vᵒet mꝫ onstegher volmaecter caritatē alle dinghe van erterike en̄ van hemelrike
te voedene ghelijc datter
rechter caritatē behort
in ordenē Hier in moghedi volmaect wʼdē en̄ dat
uwe vʼcrighē wildi
GOd si mꝫ u Jc bidde
u dore die gherechte doghet en̄ tᵃuwe die god
selue es dat ghi ghedinct
alle urē der heileghʼ doghꝫ
die hi selue es En̄ die hi 
was in sedē doe hi mensche
leuede Ay suete Mᵉ nu leue
wi mēschē Nu ghedinct diere edelre wʼke dier hi hen
allen soe ghereet was elkē
te siere behoeftē En̄ daer
na ghedinct der suetʼ natᵃen


vā Mⁿ die hi nu es En̄ die so
eyselec es ane te siene vā wōdere Ay wijsheit leidet harde diepe in gode . Daer ōme
en es hier ghene sekʼhᵗ van
leuene dan allene na die diepe wijshᵗ om hē te gherakene
Ay die altoes ōgherenē es
en̄ soe diepe te gherakene
Dat moete hē ōtfaermē dat
nu so lettel yemā daer na
doeit ochte quelꝫ mꝫ onghedᵘne ochte mꝫ crachte van bʼrēdē wʼkē yet te gherakene
wie hi wōder es En̄ wies hi
mꝫ Mⁿ . pleghꝫ . Hemelsche ghewōetē soude mē hier .j. gᵒet
deel vʼstaen en̄ pleghē die hē
ghenoech erdscher sedē ont
tᵃcke bi mⁿ bande En̄ die ghe
noech hadde hemelschʼ nyede
te gode En̄ dʼ ghebrukeleker
Mⁿ tē menschen ī allē saken
daer sijs noet haddē . Der Mⁿ .
meeste noet en̄ dʼ Mⁿ . vorste
ōlede die oefene ic ierst alsoe doet die bᵒedʼleke Mᵉ . die
leuꝫ ī die caritate ihʼu xp̅i
si ōdʼsteet die bᵒedʼlike Mᵉ welc
hꝫ si Jn bliscapē ochte ī rouwē Jn cᵘchte ochte ī goede
Jn diēste Ochte in rade Jn
tᵒeste Ochte in dreyghene
Hier toe si dine cᵘcht altoeˢ
ghereet ō heme Alse god


hier toe niet te segghene en
heuꝫ . Hier mꝫ gheraectm̅ne
ane die side daer hi hē seluē
niet ghewerē en can Wāt
dat es mꝫ sijns selues wʼke
En̄ mꝫ sijns vadʼ wille die
hē dat beual en̄ hi voldeet
En̄ dat es dies heilechs gheests boetscap . Dan gheuꝫ Mᵉ
hemelsche wōdʼe te kinne
in vele wondere IC bidde u dies dat ghi
mʼkꝫ al die poēte daer
ghi in hebbꝫ ghedoelt en̄ betert u ī diē mꝫ al uwʼ cᵃcht
Wāt mē doelt ī herde vele
dinghē die mē goet acht
en̄ die oec goet sijn Nochtan doelt redene daerin
Alse mēse niet ī harē beste
vʼsteet noch en volghꝫ daer
doelt redene . Alse dan redene vʼdonkʼt wʼt . so wʼt die
wille cranc en̄ ōmechtech
en̄ so vʼnoeyt hē aerbeidts
Wāt hē redene niet en lichtet . Hier bi vʼliest de memorie hare hoeghe ghedachte
En̄ hare ioeyleke hoghe toevʼlaet En̄ hare menech
nauwe kerē dat hare toevʼlaet leert bi te vʼhoeghene ellendech beidē na hare
lief . Hier mꝫ wʼt vʼladen
die edele ziele Maer alst al

dꝰ dʼ mꝫ es soe tᵒestse de hope
vā der goethᵗ gods Maer mē
moet dolen en̄ doghen eer
mē dus vʼledecht wʼt Nu seldi merkē op alle die dinghe
die ic u segghē sal waer bi
dat redene doelt En̄ beterē
u in dien mꝫ al uwē vlite En̄
en laet u niet vʼnoeyen soe
dat ghi hier ane yet ghebᵉcht
Wāt die oetmoedeghe riddʼe
en sal niet sorghē om sine
slaghe alse hi bescout de wōdē van sinē heileghē gᵃue
Alst gode tijt dunct so salt saen ghebetʼt wʼdē ghedoeghet
ghebadecleke So sal god der
redenē licht gheuē en̄ ewechᵗ
en̄ wʼhᵗ So sal de wille redene
vʼcᶦghē daer af sal hē nuwe
cᵘcht bliuē . Dan sal memorie
coene wesen alse god mꝫ siere moghēthᵗ alrehande anxt
en̄ vʼuaerthᵗ af sal doē Corteleke gheseghꝫ redene doelt
Jn vᵉsen Jn hopē Jn caritatē Jn ordenē te houdene Jn
tᵃnē Jn beghʼtē vā deuocien
Jn oefenīghē vā suetecheidē
Jn vʼuaertheidē van dʼ dreygodē gods Jn ondʼschedecheidē
vā wesene Jn nemē Jn gheuē Jn meneghʼande dinc die
mē goet waent doelt redene
Redene kint wel dat men


gode vᵉsen moet en̄ dat god
gᵒet es en̄ de mēsche cleine
Alse dā redene vᵉsꝫ die gᵒetheit
gods bi haerre cleinhᵗ en̄ laet
hare ōtbliuē die gᵒethᵗ gods
ane te uane En̄ te twiuelne
beghent dat si dat liefste
kint gods niet en wʼt En̄
dat hare dūct dat hare so
gᵒet wesen niet en besteet
Hier bi latē uele liede dat si
gheen gᵒet wesen ane en vaē
Hier in doelt redene en̄ ī vele
sakē meer Jn hope dolē vele
liede Die hopē dat hen god al
hare sondē vʼgheuē heuꝫ En̄
warēse hen ghewarechleke
te vollē vʼgheuē si mīdē gode
en̄ wᵃchtē wʼke vā Mⁿ En̄ si 
vʼlatē hen mꝫ hope op saken
die hen nēmermeer en wʼdē
Wāt si sijn te tᵃghe en̄ laten
hare scout achter die si sculdech sijn gode en̄ dʼ Mⁿ Diē mē
sculdech es te pine toter doet
Jn hopē doelt redene ī vele
sakē diēt alsoe steet . Dies en
behoefdi alsoe vele niet alse
der andʼe poēte Jn caritaten
doelt mē in ōbeschedenē diēste
Vā gheuene bi onste sondʼ noet
Vā diēne sondʼ noet En̄ dat .j.
mēsche hē seluē qᵉtset sonder
noet . Vele doet affectie dat
mē caritate noēt . Met orde

nē te houdene becōmert mē
mꝫ vele dinghē dier mē qʼte
mochte sijn en̄ dat doet rede
ne dolen . Een gheest vā goedē wille wʼct in binnē scoēre
dā alle ordenē gheuiserē moch
ten Jn tᵃnē doelt mē vele Al
wisꝫ wel redene dat mē weēt
ō dat enē tsine ghebᵉct Ja doch
ees vele eēwille daer doelt mē
utʼmatē vele in Jn beghʼten
vā deuotiē dolen alle die mēschē diere yet in sijn soekēde
Want mē sal gode soekē en̄ el
niet En̄ dat hi daer bouē gheuet dat sal mē ghʼnē nemē
Jn oefenīghē van soetecheidē
doelt mē vele Wāt daer es hʼde
vele affectiē in Eest te gode eest
tē mēschē . Dreygade vā gode
ochte menechfout torment
dat te ōtsiene doet redene
dolen . Alse mē die meer ontsiet en̄ daer ōme dicwile meer doet en̄ laet dan ō Mᵉ . Vele ondʼschedecheidē vā wʼken
ī doene ī latene benēt vele
vᶦheidē vā Mⁿ . Jn nemē dies
mē ōtberē mach vā butē en̄
vā binnē doelt redene Jn alrehande hebbinghe en̄ in
ghemac sonder noet En̄ in
nauwē vᵉde vā gode en̄ van
mēschē doelt redene Jn gheuene doelt mē vele dat .j. hē


seluē al op gheuē wilt vore
sinē tijt En̄ te meneghē vrēden dinghē hē te gheuene daer
hi niet toe en es ghemeȳt
noch ghemīt Jn rouwe Jn
pine Jn raste Jn belghen
Jn soenē Jn lief Jn leet Te
al desen goedē tijt te gheuene
daer in doelt redene Die meneghʼande ghehoersamhᵗ doet
redenᵉ ovʼsere dolen Daer in
sijn alle dese andʼe poēte beslotē . Ghehoersam te sine der
vᵉsen alse wille En̄ al dē andʼen
poētē onghetēꝑt alse wille
Ghehoersam te sine ī vare
Jn hope Jn affectiē En̄ ī al
diē dat mē ghehoersam es
datter volcomēre Mⁿ niet en
behoert . Daer doelt redene
Dat ic segghe dat redene
doelt in al dese poēte die de
liede pleghꝫ te vʼlichtene
Dat es ō dat dit die hoeghe
poēte sijn . en̄ redene elken
vā desen poētē bi naturē wisꝫ
na sine wʼdecheit
GOd si mꝫ u hʼteleke lieue
En̄ gheue u tᵒest ende
vᵉde mꝫ hem seluē Dat saghe
ic nu bouē alle dinc ghʼne
dat u god mꝫ vᵉdē ōdʼstōde En̄
tᵒeste mꝫ sijns selfs goetheit
En̄ vʼlichte mettʼ fierheit
sijns gheests Alse hi wel sal


en̄ ghʼne wildijs hē ghetᵒuwē en̄ ghenoech in hē vʼlatē
Ay lieue kint sinke mꝫ al
dijnre zielen in hē gheheel
En̄ butē al diē dinghē dat
Mᵉ . niet en es Wat soe u ovʼgheet Wāt onser stoete sijn
vele En̄ moghe wi ghestaē
so sele wi volwassen Groete
volmaecthᵗ eest alle dinc te
vʼdᵃghene van allen lieden
Maer wet god alre meeste
volmaecthᵗ eest te vʼdᵃghene
vā dē valschē bᵒedʼen die schinē hwsghenoete des gheloefs Ay dat en si u gheen
wōder al eest mi wee dat
die ghene die wi vʼcorē hebben mꝫ ons in iubileerne
ī onse lief dat si ons hier
beghīnē te stoerne en̄ te
brekene onse gheselscap
ōme gheschedē te sine En̄
namelec mi diese mꝫ niemene en willen latē O wi
hoe ōseggheleke suete doet
mi Mᵉ haer wesen En̄ ghichtē die mi vā hare comē
Ay hare en maghic niet
ōtsegghē En̄ ghi moghꝫ
haers ōtbeidē En̄ ghedurē vore hare . die mē
seghꝫ dat alle dinc vʼwīt
Ay lieue waerōme en
heuꝫ di de Mᵉ . niet na ghe

noech bedwōghē en̄ vʼswolghē in hare diephᵗ O wi soe
suete so Mᵉ es Waerōme
en valdire niet diepe īne
En̄ waerōme en gheraecti
gode niet diepe ghenoch
in die diephᵗ der natuᵃ die so
ōgrōdelec es Suete Mᵉ . gheuꝫ
u ōme Mᵉ in Mᵉn gode te vollē
dies es noet . Wāt ōs eest
beidē qᵃet Ja u qᵃet En̄ mi
te swaer Ay lieue Mᵉ ten
doeghedē en ghebrect niet
dore ghene pine . Te sere
vʼōledechdi u mꝫ vele dinghē
daer u soe vele niet ane
en leghꝫ . Ghi quest te vele
tids mꝫ uwʼ haestechᵗ dat
ghi so sere ī dē dinghē valt
die u ōtmoetē Daer toe
en cōstic u nye bringhē
dat ghi mate daer ane
hielt Dies u yet lust te
doene dat es u emmʼ soe
haestech dat ghi ghebeerꝫ
ochte ghi el niet achten
en const Dat ghi al die
ghene die uwe vriēde sijn
troestꝫ en̄ holpꝫ dat ware
mi lief . Ja so ghi best moghꝫ soe dat ghijs en̄ si in
vᵉdē bleuꝫ dat ghedoeghede
ic ghʼne Jc bidde u en̄
mane bi gherechtʼ tᵒuwē
vā Mⁿ . dat ghi alle dinc


doet en̄ laet die ic u beuolen hebbe En̄ dat ghi
ō onse ōghetᵒeste bedroefnesse alle bedroefde tᵒestꝫ
na uwe macht Bouē al
beuele ic v dat ghi ōse
eweleke beuoelne ghebo
de dʼ Mⁿ . gheheel houdꝫ en̄
ōghequetsꝫ vā allē vrēdē
sorghē en̄ vā allē rouwe
NV willic u waernē
eens dincs daer vele
scadē ane leghꝫ Dat segghic u dat dit nu es ene de
siecste siechᵗ die ōder alt volc
es van al dē siecheidē die
daer ōdʼ sijn diere nochtā
vele sijn ouʼ al Wāt elc Wa
mēsche wilt nu tᵒuwe weder eyschē en̄ sinē vrient
pᵒeuē en̄ ēmʼmeer oꝟ tᵒuwe
claghē Dit sijn nu de ambachte daer si in leuē die
hoghe Mᵉ draghē soudē in
ōsen gᵒetē god . Wat heuꝫ
dies yemē te doene die wel
wilt En̄ die sijn leuē hoeghen wilt ī dē gᵒetē hoeghē god . Wie hē tᵒuwe ochte
ōtᵒuwe doet Dies te dankene ochte te ōtdāckene
doet hi hē aerch ochte goet Ghebᵉct hē dat hi hē ghene tᵒuwe noch recht en
doet hi heues selue meest


scadē En̄ dat eest swaerste daer ane Dat hi selue
daruꝫ diere suetheit dʼ tᵒuwē Doet mē u oec tᵒuwe
ochte doghꝫ en̄ vele dies
ghi behoeft wie soet es Daer
ouʼ en seldi niet lettē te
dākene noch te diēne Maer
mē salre gode te hʼteleker
ōme diēnē en̄ Mⁿ . dat yemē
tᵒuwē pleghꝫ En̄ latē gode
ghewʼdē mettē dankene
en̄ mettē ōtdākene . Wāt
hi es in hē seluē gherecht
en̄ es ghestaedt recht te
nemene en̄ te gheuene
Wāt hi es in die hoecheit
sijns ghebᵛkens En̄ wi
sijn ī die diephᵗ ons ghebrekēs Nameleke ghi en̄
ic die noch niet wordē en
sijn dat wi sijn En̄ noch
niet vʼcᵉghē en hebbē dat
wi hebben En̄ diē noch
soe vʼre sijn dat onse es
wi behoeuē sonder sparē
al ō al te daruene En̄ enechleke en̄ ghenēdechleke
te leerne dat volmaecte
leuē dʼ Mⁿ . die ons beiden
beruert heuꝫ te harē wʼkē
Ay lieue kint te vorē bouen al bidde ic u . Dat ghi
u hoedꝫ vā onghestadechedē Wāt gheen dinc en


en mochte u noch en mach
u alsoe saen vā onsen here
sceden alse ōghestadechᵗ Soe
eenwillech en sijt oec niet
ī v seluē bi eneghʼ onbehaechnessen dat ghi u ēmʼmeer
iet laet twiuelē dat iet men
uwe si dan de gᵒete god gheheel ī wesene vā Mⁿ . Soedat
ghi bi twiuele ochte bi eenwille eneghe doghꝫ laet te
doene Want wildi v tʼ Mⁿ ꝟlatē so seldi saen volwassen
En̄ houdi u ī twifele, so wʼdi tᵃghe en̄ ōwillich En̄ soe
wʼt u ōbeqᵃme al dat ghi
doē soudꝫ . Ghene dinc en
sorghꝫ noch en gheloeft . vā
diē dat u behoert . te dien
dat ghi meynt dat u iet
ōtstarkē mach ghine vʼwīnet wel . Ochte ōtlinghen .
ghine vʼhalet wel . Alsoe vlitech en̄ alsoe doregaende
seldi sijn altoes mꝫ uwer
cᵃcht Oec sijt elkē mēsche
noetdorstech vā Mⁿ . die gherne vʼcoeuʼde En̄ daer om̅e
ellende en̄ menech vʼnoy doghꝫ diē sijt alsoe gheōstech
daer ghijt gheleistē moghꝫ
ī alre hulpē . Alsoe dat ghi
u seluē ute stort vore hen
Wee hʼte ī ōtfarmeghʼ ōste
uwe redene ī tᵒeste . Vwe lede


in dienste en̄ ī aerbeite En̄ 
tē sondarē hebt ōtfaermē
mꝫ gᵒeter bedē te gode Maer
daer vore te lesene Ochte
erēsteleke vā gode te wilne
dat hise daer ute doe dies
en ōdʼwēt u niet Want
ghi mochtʼ uwē tijt mꝫ q̄sten En̄ anders en vorderꝫ
niet vele Dē mīnēdē moghedi mꝫ Mⁿ . gheldē en̄ hulpē
ghesterkē dat hare god ghemīt wʼde En̄ dat es vordʼlec en̄ el niet En̄ alsoe den
nederē die sondarē sijn en̄
vrēde van gode daer en vor dert ghene pine ane . noch
ghene bede te gode. Dan Mᵉ .
die mē gode gheuꝫ En̄ soe
de Mᵉ staerkʼe es so si meer
senderē vʼledecht ute harē
sendē en̄ de mīnēde sekere
makꝫ Gherecht leuē na der
Mⁿ . wille dat es also enech te
sine
ī dē wille vā gerectʼ mīnē .
hare genoech te sine
dat mēre el niet vore
en kiese noch en wēsche al
haddemē dē wēsch . dan dat
mē hare ghetamē bouē al
begherē soude wie so daer
bi vʼdoemt worde ochte ghebenedijt En̄ el niewerinc
ōme en soude mē dʼ rastē
en̄ dʼ liefhᵗ willen daruen .
dan ō dat j wetē moet .
dat hi dʼ Mⁿ . niet ghenoech


ghewassē en es En̄ dat sal
mē altoes wetē dat tē leuene dʼ mēschᵗ . behoert scone dienst en̄ ellendech wesē
Also ihʼc xp̅c dede doe hi mēsche leuede Men en vēdꝫ niet
ghescreuē dat xp̅c ye ī al
sinē leuene iet vʼuinc ane
sinē vadʼ Noch ane sine
moghende natᵃe in ghebᵛkene vā rastē . Noch hine
coste hē seluē nye Dā van
dē beghīne vā sinē leuene
tote dē inde altoes mꝫ nuwē aerbeite Dit seide hi
selue te selkē mēsche die
noch leuꝫ en̄ diē hi beual
also na hē te leuene En̄
diē hi selue seide . Dat . dat
ware gherechtechᵗ vā Mⁿ .
Daer Mᵉ . es daer sijn altoes
gᵒte wʼke en̄ sware pine
Nochtā es es hare pine suete Qui amat nō laborat
Dat es die mīt hine arbeitꝫ niet Doe xp̅c mēsche
leuede ane alle sine wʼke
was tijt En̄ alse de vre
qᵃm so wᵃchte hi Jn woerdē Jn wʼkē Jn p̅dekene Jn
leerne Jn berespene Jn tᵒestene Jn miraculē Jn penitētiē Jn aerbeite Jn scandē Jn vʼsmaetheidē Jn ancste Jn node . Ter passiē En̄


ter doet Jn allē vʼbeide hi ꝟduldecleke sijns tijds En̄ alse de ure qᵃm dat hē behoerde te wʼkene so volwᵃchte hi
sijn wʼc ghenēdecleke en̄ moghendeleke En̄ qwijtte mꝫtʼ
hoghʼ tᵒuwē diēste . de scout mēschelekʼ natᵃe ieghē de vadʼleke godleke wʼheit Daer ōder
moetē hen . de ōtfarmhʼtechᵗ
en̄ die waerhᵗ En̄ die gherechtechᵗ en̄ die vᵉde ōdʼcustē hen
Metter mēschᵗ gods seldi hier
leuē ī aerbeite en̄ ī ellendē
En̄ mettē moghēdē ewelekē
god . seldi Mⁿ . en̄ iubilerē van
bīnē mꝫ enē suetē toeuʼlate
En̄ haerre beider waerhᵗ
es een enich ghebrukē En̄
also alse de mēschᵗ hier plach
dies willē der maiesteit . alsoe
seldi hier mꝫ Mⁿ . haerre beidʼ
wille in j pleghē Oetmoedeleke dient ondʼ hare eneghe
moghētheit En̄ staet altoes
vore hen alse die ghene die
te al harē wille steet Ende
laetse mꝫ v wʼkē wat si willē
Dus en ōdʼwēdꝫ v el niet
Maer dient dʼ mēschᵗ mꝫ ghe redē handē van tᵒuwē . en̄ mꝫ
starkē wille vā allē doeghedē Die godhᵗ die en seldi niet
allene Mⁿ . mꝫ deuociē Maer
mꝫ ōtellekʼ beghʼtē . altoes staēde


met nuwē vlite vore dat
eyseleke anschijn vā wondʼe
daer de Mᵉ hare seluē al in
oppēbaert En̄ alle wʼke daer
ī vʼswelghꝫ En̄ ute diē heileghē anschine leset alle uwe
vōnessen en̄ al u pleghē vā
uwen leuene En̄ laet bliuen al die swaerhᵗ dier ghi
pleghꝫ En̄ al die nedʼheidē
die in u sijn die begheuet
En̄ hebbꝫ lieuʼ vā hē altoes
ellendeclike te doelne dā mꝫ
alre rastē benedē hē te gerakene Hier ane es al uwe
volcomēheit belanc vremde ghenuechte te scuwene
die yet mē es dan god selue En̄ vrēde pine te scuwene die niet purleke en
es ōme heme Ay te allen
dinghē hebbꝫ gᵒte ōtfaer̄hʼtecheit dies es nu gᵒte noet
En̄ keert u mꝫ gherechtē
wille tʼ ouʼster waerhᵗ Gherecht wille dat es dat mē
el en ghene sake noch ghenoechte en wille ī dē hemel
noch ī dʼ erdē . noch ī Ziele
noch ī lichame dā die sake
allene daer ons god ī ghe mīt heuꝫ en̄ ghemeīt En̄
dat si u bouē al sondʼ vraghen vā iemene wat soet
si Maer altoes te stane


na sijn behaghē sondʼ sparē
en̄ sondʼ ōtsien vā yemene
diet merkē soude Ochte in
spotte ochte ī begᶦpe Ochte
ī toerne ochte in erēste
Noch om goet scinē Noch
ō quaet scinē en laet de
waerhᵗ vā goedē wʼkē niet
Wāt diē lachtʼ machmē ghʼne doeghē die vā goedē wʼkē
cōt daer mē dē wille gods
ī weet En̄ diē prijs mach
mē ghʼne doeghē die vā doghedē wast en̄ daer ōse wʼdeghe god bi gheeert wʼt
Want dat vʼnoy ons suets
gods dat hi leet doe hi mensche leuede dat es wel wert
dat mē dore hē al vʼnoy en̄
alre hande lachter gherne
vʼdraghe Ja en̄ alrehande
vʼnoy beghere En̄ sine eweleke nature siere sueter
Mⁿ . es wel wʼdech dat elc
mēsche die doghede wʼke
mꝫ volcomenē wille daer
god sijn lief gheeert in es
Hier ōme en spaert scāde noch ere Want het es
dʼ ghireghʼ Mⁿ al ghenoech lec dat mē gedoghē ochte
ghewʼkē mach . Want si es
dat bʼrende vier dat al
vʼslendet en̄ dat nēmer
meer ure cesserē en sal


bīnē al diē ewelekē toe comēdē tide En̄ wāt ghi
noch ionc sijt en̄ ōghe proeft vā allē dinghen
soe moeti sere pinē na
wassen alse vā niete alse
j . die niet en heuꝫ en̄ diē
niet wʼdē en mach hine
pijnt utē grōde En̄ altoes seldi diepe vallē in dē
afgrōt dʼ oetmoedecheit
vā al diē dat ghi gheleistē
moghꝫ Dit wilt god vā
u dat ghi alle urē wandelt in oetmoedecheiden
van uwē sedē mꝫ allen
mēschē daer ghi mede
wandelt En̄ vʼheft v bouē alle nedʼe dīghe die
yet mē sijn dan god selue Wildi wʼdē dat v god
wilt . dat es uwe vᵉde in
de gheheelheit uwʼ natuᵃ
Wouddi volghē uwē wesene daer u god ī ghemaect heuꝫ so en souddi vā
edelheidē ghene pine ōtsien En̄ so en souddi vā
coēre fierheit u niet laten ōtbliuē ghine soudꝫ
aneuerdē dat alre beste
moghēdelike Ja die gᵒte
gheheelhᵗ gods alse uwe
eyghē goet En̄ so moesti oec meldeleke na uwe


rijchᵗ gheuē en̄ alle aerme rike makē Wāt ghe
rechter caritatē en ghe
brac nye sine qᵃm ēmer
ouer die mꝫ fierheiden
vā ghehelen wille begonste En̄ sine gaf dat si
gheuē woude En̄ sine vʼwan dat si vʼwēnē woude
En̄ sine ōthielt dat si ont
houdē woude . Ay nu biddic u lieue kint dat ghi
altoes wʼct sondʼ mʳmerē
en̄ nuchtʼne mꝫ uwē wille
mettʼ gheselscap alre volcomēre doghede Ja alre
doghede cleyne en̄ gᵒte
En̄ en wilt vā gode noch
en eyschꝫ gheē dinc Noch
van uwer behoeftē Noch
vā uwʼ vriēde Nochte ghenoechte vā heme in ghere manierē vā rasten
Noch vā troeste Dan alse
hi selue wilt come en̄
ga na sinē heileghē wille
En̄ doe mꝫ u en̄ mꝫ diē
daer ghijt af beghert
in siere Mᵉ te leerne
al sinē wille na ghetamē siere wʼdecheit Sinē
wille moetti te uwer
beidʼ behoef begheren
seldi vore hē biddē Ghine
selt niet biddē om̅e yet


dat si kiesen na hare gheraetsele Want hꝫ dolen nu
de menechste in schine van
heilegher beghʼtē en̄ nemē
wel harē paraclijt vā enē
wel nederē troeste mochte
hi hen wʼdē dats te ōtfaer
mene Daer om̅e seldi dē
wille gods in allē rechte
kiesen en̄ Mⁿ vā u seluē En̄
vā uwē vriendē En̄ vā gode daer ghi alre gherenst
iet af namꝫ dat u ghenoeghede daer ghi uwē tijt
mꝫ leuꝫ in tᵒeste vā rastē
Daer in mīt nu elc hem
seluē in tᵒeste en̄ in rasten
en̄ in rijcheidē en̄ in moghētheidē mꝫ gode te leuene en̄ in siere ghebrukeleker glorilecheit te sine
Wi willē alle wel god mꝫ
gode wesen Maer wet
god lettel es onser die mēsche mꝫ siere mēscheit
willē leuē en̄ sijn cruce
mꝫ hē willē draghē ende
mꝫ hē ane dē cᵛce willē
staen en̄ die scout dʼ men
scheit volgheldē Dit moghe wi wel ane ōs seluen
te rechte kīnē dat wi soe
ōuerdrachlec en̄ soe ondoechlec sijn ī allē sinnē En̄ . j .
cleyne vʼnoy dat ōs staph

ans te bene gheet Ochte
ꝟsmaetheit Ochte loghene
die mē ons ouʼseghꝫ Ochte
waermē ōs onser eren rouet
Ochte onser rastē Ochte ōs
willē dat gherijnt ons allē
soe saen wel na En̄ wetē so
wel wat wi willē en̄ wat
wi niet en willē En̄ hebbē
te soe velē en̄ te so meneghē
dinghē wille en̄ ōwille Nu
eens Nu andʼs Nu lief Nu leet
Nu hier Nu daer Nu af Nu
ane En̄ sijn te elkē soe ghereet ons selues te pleghene
daer ons yet rasten ane
gheleghꝫ Hier om̅e bliue
wi ōvʼlicht in onse senne
en̄ in al onsen wesene ongestadech En̄ in onser redenē en̄ in onse vʼstaen ongewarech Dus dole wi
aerm en̄ onsalech en̄ ellen
dech en̄ bistierech in vrēdē
lande en̄ ī swarē weghen
Dies wi alle cleinē noet
haddē en dadēt de valsche
die ons ane vechtē in allē
sinnē daer wi dat bi toenē
oppenbarē dat wi mꝫ xp̅o
niet en leuē alsoe hi leuede Noch niet al en begheuē
alsoe xp̅c dede Noch van
allē begheuē en sijn alsoe
xp̅o was Dat moghe wi


kinnē in meneghē sinne
Want wi poeghen ō onse
ghemac waers ons yet
wʼdē mach En̄ staen na
ere waer wi moghē En̄
vordʼen ghʼne onsen wille
En̄ wi kinnē en̄ Mⁿ ons
seluen in onse ghenoeghē
En̄ nemē ghʼne ōse gheuoech van butē en̄ van
binnē . wat ons dies ghesciet dat es al gadʼ onse delijt En̄ willē dan wetē dat
wi sijn yet en̄ mꝫ diē seluē
wʼde wi al niet En̄ aldꝰ vʼderue wi ons seluē in allē
sinnē en̄ en leuē niet mꝫ
xp̅o en̄ en draghē dat cᵘce
niet mettē sone gods Maer wi dᵃghēt mꝫ symoēne
die daer toe ghemiedt was
dat hi dat cruce ons heren dᵒech
Alsoe eest mꝫ onser pinē
en̄ mꝫ ōsen doeghene Wāt
wi eyschē gode van onsen
goedē wʼkē en̄ willē ī desen
leuene ieghēwʼdech gheuoelen En̄ dat ons dunct dat
wijs wel vʼdient hebbē en̄
dat recht si dat hi ō ons
yet wedʼ doe dat wi vā hē
willē En̄ wi houdēt vore
gᵒet dat wi dore hē doē ochte
doeghē en̄ en gheroē nēmer
meer wi en hebbē daer af


miede en̄ wi en wetē en̄ ghe
uoelen datter gode lieue toe
si En̄ nemēs daer altehant
ieghēwʼdeghē loen in ghenoechten en̄ in rastē vā hem Oec
neme wiere ene andʼe miede
af in ons selues ghenoeghē
alse wiere ons seluē in
behaghē En̄ tē derdē male
als ons ghenoeghꝫ dat wi
dē anderē behaghē en̄ wiere
af nemē prijs en̄ lof en̄ ere
Dit es al mꝫ symōne dat
cruce ghedraghē die dat
cᵘce dᵒech enē cortē tijt Maer hine starfer niet ane Aldꝰ eest mꝫ aldꝰ ghedanē liedē
die dꝰ leuē Al wʼt hare leuen
vore der liede oeghē vʼheuē
en̄ hare wʼke vʼclaert en̄ ghe oppenbaert so dat si bi tidē
scinē in ghewareghē en̄ in
heileghē leuene en̄ wel en̄
scone gheordineert en̄ besꝫ
mꝫ sedelekē doeghede Daer
es gode nochtā lettel behaechlec ane . Want sine volstaen
noch sine volgaen Maer int
selue dat si scinē so falierē
si saen En̄ . j . cleine dinc
dat si ōtmoetē toēt al harē
grōt Si wʼdē saen vʼheuen
int suete en̄ wedʼslaghen
int suere Wāt si inder wa
erheit niet ghefondert en


sijn so es hare gront ōgheowarech en̄ ōuast wat mēre op sticht si bliuē onghestadech en̄ ōgewarech ī harē wʼkē en̄ ī harē
wesene Noch sine volstaen Noch sine volgaen Noch sine stʼuē niet mꝫ xp̅o
Want al wʼkē si doghede
hare meinīghē en sijn
niet puer noch ghewarech Wāt daer mīghꝫ so
vele ōghewarecheiden mꝫ
die de doghede so valschē
dat si ghene cracht en
hebbē dē mēsche te berechtene Noch te vʼlichtene
Noch te onthoudene in ghestadeghʼ vaster waerheit
daer hi sine ewecheit bi
besittē soude . Wāt mē es
sculdech doghꝫ te wʼkene
niet ō heerscap Noch om
bliscap Noch ō rijcheit Noch ō hoecheit Noch ō gheē
ghenietē in dē hemel Noch
in der erdē Maer allene
ō dat wel ghetamē dʼ hoecchsterhster wʼdecheit gods die
mēscheleke natᵃe daer toe
sciep en̄ maecte te siere
erē en̄ te sinē loue En̄
te ōser bliscap in ewelekʼ
glorien Dit es de wech
diē de gods sone vore


ghinc en̄ endiē hi ons ane
hē seluē bekīnē dede en̄ ꝟstaen doe hi mēsche leuede
Want hi in allē tide doe hi
in erterike was vā sinen
beghīne totē inde wᵃchte
en̄ volbrachte ōdʼscedelike
dē wille sijns vadʼ in allen
dinghē en̄ in allē tide mꝫ
al diē dat hi was en̄ mꝫ
al dē diēste diē hi gheleistē
mochte Jn waerdē Jn wʼkē
Jn lief Jn leet Jn hoghē
Jn nederē Jn miraculē Jn
ꝟsmaetheidē Jn pinē Jn
aerbeite Jn ancste Jn node
dʼ bittʼe doet Met alre hʼtē
Met alre zielē Met alre
cᵃcht stont hi in elkē en̄ in
allen sīnē euē ghereet
te voldoene dat ons ōtbleuē was En̄ was ons opdᵃghēde en̄ optreckēde mꝫ
godlekʼ cᵃcht en̄ mꝫ mēschelekē rechte te ōser ierster
wʼdecheit en̄ te ōser vᶦheit
daer wi in ghemaect warē
en̄ ghemīt en̄ nu gheroepē
en̄ vʼcorē ī siere p̅destinaciē
daer hi ons vā ewen ī ꝟsiē
heuꝫ Dat tekē dʼ gᵃciē es
heilech leuē Dat tekē van
dʼ p̅destinaciē es die īneghe
ghewareghe op dᵃghēde hʼtelechᵗ mꝫ leuēdē toeuerlate


in ōtellekʼ beghʼtē tʼ erē en̄
tʼ tamelechᵗ diere wʼdelekʼ
ōbegᶦpelekʼ godlekʼ wʼdechᵗ
Dat cᵛce dat wi mettē leuēdē gods sone dᵃghē selen
dat es die suete ellēde die
mē ō gherechte Mⁿ draghꝫ
daer wi mꝫ begherēden
toeuʼlate ī ontbeidē selē dieˢ
hoeghe tijds daer Mⁿ haer
seluē oppēbarē sal En̄ vʼclaren hare edele cracht ende
hare rike ghewout in der
erdē en̄ in dē hemel Daer
mꝫ toētse hare seluē dē mīnēdē soe temel dat sine vte
hē seluē doet gaen En̄ roeft
hē hʼte en̄ sen En̄ doetene
stʼuen en̄ leuē in pleghene dʼ
gherechtʼ Mⁿ . Maer eer Mᵉ dꝰ
ouerbrake wʼt En̄ eer si dē
mēsche so sere ute hē seluē
nēt en̄ soe na mꝫ hare seluē
gherijnt dat hi . j . gheest en̄
. j . wesen si mꝫ hare in hare
so sal hare de mēsche bʼeidē
sconē diēst en̄ ellendech leuē
Sconē diēst in allē doghedelekē wʼkē En̄ ellendech leuē
ī alre ghehoersamhᵗ En̄ also
altoes staende mꝫ nuwē vlite Met gheredē handē te allen wʼkē daer de doghꝫ mꝫ
gheoefent wʼt En̄ mꝫ gheredē wille te allē doghedē


daer Mᵉ gheeert in wʼt En̄
ō anders niet dā dat Mᵉ besitte hare eyghene stat ī dē
mēsche en̄ ī alle creatuᵃ na hare ghetame Dit es mꝫ kerste
ane dē cruce ghestaē En̄ ghestoruē . En̄ op verstaē mꝫ hem
Hier toe moete hi ons hulpē
altoes dies biddic hē dore die
hoechste doghet
Ay ic groete u lieue mettʼ
Mⁿ die god es En̄ mꝫ dat
ic ben En̄ dat god yet es En̄
ic danke u dat ghi sijt Ende
ic ōdanke u dat ghi niet en
sijt Ay lieue alle sakē sal mē
mꝫ hen seluē soekē Cracht
mꝫ cᵃchte List mꝫ liste Rike
mꝫ rike Minne mꝫ Mⁿ Ai mꝫ
alle En̄ emmer ghelike mꝫ
ghelikē dat mach hem ghenoeghē en̄ anders niet Minne dat es de sake allene die
ons mach ghenoech doē en̄
el en ghene Die behoert ōs
alle urē mꝫ nuwē storme
te bestane Mꝫ alre cᵃcht Mꝫ
alre list Met allē rike Met
alre mīnē Met al . Met een
dat es lieues ghebruken
Ay suete mīne ōser Mⁿ en
ꝟghet niet te pleghene mꝫ
nuwē wʼkē en̄ laetse wʼken
Al en moghe wiere niet ghebrukē mꝫ ghenoechtē Si es


hare seluē ghenoech al ghebrechtse ons van butē Mᵉ
loent altoes al comt si dicke
spade Die hare al dat sine
gheuꝫ hi sal hare al hebbē
wien lief wien leet
Altemet dat Mᵉ wast
tusschē hen tween so
waster ene vᵉse in En̄ dese
vᵉse es twerande De ierste
vᵉse es Si vᵉsen datse niet
wʼdech en sijn selkʼ Mⁿ noch
daer toe niet ghenoech en
ꝯnē ghedoē Dese vᵉse es alre edelst Hier mꝫ wast
mē meest En̄ hier mꝫ wʼt
mē dʼ Mⁿ ōdʼdaen Met deser
vᵉsen steet mē harē ghebodē te diēste Dese vᵉse houtse
ī Mⁿ En̄ ī dies si behoeuen
Si houdtse ī oetmoedecheidē behoeuē sijs dat sise
wect en̄ datse hen vʼuerē
Wāt alse si vᵉsen datse niet
wʼdech en sijn soe gᵒter Mⁿ
so vʼstoer̄t hare mēscheit
en̄ vʼbiedꝫ hen alle ghenade
Wāt pine te doghene dore
mⁿ ere maect enē sine redene so wel gheraect Wāt
hi vᵉsꝫ al dat hi sprect vā
Mⁿ dat ōghehoert sal sijn
vore hare Dese vᵉse maectene vri so dat hi gheens
dinghes ghedinkē en can


noch gheuoelē soe ghʼne ware hi dʼ Mⁿ behaechlec Dus
ciert dese vᵉse dē mīnēden
Si claert hē sinē sen Si leert
sijn hʼte Si suuert sine ꝯscientie Si maect sinē gheest
wijs Si enecht sine memorie Si hoedꝫ sine wʼke en̄
sine woerde Si en latene en
ghene doet ontsien Dit doet
al die vᵉse die vᵉsꝫ datse dʼ Mⁿ
niet ghenoech en es De andʼe
vᵉse es dat j vᵉsꝫ dattene Mᵉ
niet ghenoech en mīt En̄ dat
sine soe sere bendꝫ so dunket
hem dattene Mᵉ altoes ꝟladet
en̄ hē te luttel hulpet en̄ dat
hi allene mīt Dese ōtᵒuwe es
hoeghʼe dā dʼ tᵒuwē gront Ja
die tᵒuwe meine ic die hare
yet ghenoeghē laet sondʼ bekīnē En̄ die tᵒuwe oec die hare
ieghēwʼdechᵗ ghenoeghē laet
Maer dese edele ōtᵒuwe heuꝫ
de ꝯscientie soe wijt al mint
een soe dat hi ōtsīnē waēt
En̄ dat sijn hʼte ꝟsuchtꝫ En̄
sine aderē altoes recken en̄
scorē En̄ sine ziele smeltet
Nochtā dat mē dꝰ de Mᵉ mint
nochtā en cā die edele ōtᵒuwe
mīnē gheuoelē noch tᵒuwen
soe wijt maect beghʼte ōtᵒuwe
En̄ ōtᵒuwe en laet beghʼten
niewerinc ghedurē ī ghere


tᵒuwē sine mestrout hare altoes datse niet ghenoech ghemīt en es Dꝰ hoghe es ōtᵒuwe
die hare altoes ꝟuaert Ochte
dat si niet ghenoech en mīt
Ochte dat si niet ghenoech
ghemīt en es . Die dese ghebreke volmakē wilt hi sal
altoes vā hʼtē wakē Jn allē
dinghē tᵒuwe te voluorderē
En̄ hē sal al leet dore Mᵉ ghenoeghē En̄ hi sal scone antwʼde verswighē die hi node
ꝟswighē soude en liete hijt
dore de Mᵉ niet En̄ hi sal
swighē alse hi gherne sprake En̄ alse hi gherne pensde ō ghebrukē sal hi sprekē
Om dat mē Mᵉ om Mᵉ niet
en berespe En̄ hi soude lieuʼe
wee doeghē bouē mate dā hē
een poent ghebrake vā dʼ Mⁿ
ere . Gramhᵗ moet mē latē
ō gherechtʼ Mᵉn vrede Ja al
mīdemē oec dē duuel Die mint hi es al sculdech te latene
En̄ hē seluē te vʼsmadene bouē alle mēschē Om dat hi der
Mⁿ ghenoeghē mach . na hare
wʼdechᵗ Die ghene die mint
hi laet hē gherne doemē dat
hi hē niet en ōsculdeghꝫ om
dat hi indʼ Mᵉn te vᶦer sijn wilt
En̄ hi wilt ghʼne ō Mᵉ vele vʼdraghē De ghene die mint


es ghʼne ꝟstoetē om votseladen vri te sine De ghene
die mīt hi es ghʼne ghesleghē
om gheleert te sine De ghene die mīt . hi es gherne
in enecheidē om de Mᵉ te mīnene en̄ te besittene Jc en
mach u nv niet vele meer
segghē om dat mi vele dinghe
vʼladē hebbē Some die ghi
wel weet En̄ some die ghi
niet wetē en moghꝫ Mocht
sijn ic sprake u ghʼne Mijn
hʼte es ōghesont en̄ siec dat
doet een deel der tᵒuwē grōt
Alse Mᵉ porret ī mine ziele
dā salic u vā desen dīghen
meer segghē dā ic u noch
hebbe gheseghet
GOd doe u wetē lieue
kint wie hi es En̄ wies
hi pleghꝫ mꝫ sinē knechten
En̄ nameleke mꝫ sinē meiskenē En̄ ꝟslende u ī hē Daer
de diephᵗ siere vroethᵗ es daer
sal hi u lerē wat hi es En̄ hoe
wōdʼleke soeteleke dat een lief
ī dat andʼ woent En̄ soe dore
dat andʼ woēt dat haerre en
gheē hē seluē en ōdʼkint
Maer si ghebᵘkē ōdʼlinghe en̄
elc andʼen Mont ī mōt En̄ hʼte
ī hʼte En̄ lichame ī lichame
En̄ ziele ī ziele Eene soete
godleke nature dore hen


beidē vloeyende En̄ si beide
een dore hem seluen En̄ al
eens beide bliuen Ja en̄ bli uende
DJe gode mint hi mint
zine wʼke Sine wʼke
sijn edele doechde Daer omme
die gode mint hi mint doechde
Dese minne es ghewarech en̄
vol van troeste Doghede proeuen de Mᵉ en̄ niet soetecheit
Want het ghesciet zelke
wile dat die mensche die mē
mint meer suetecheidē gheuoelt Na dat elc mensche
gheuoelt daer na en es mīne
in hem niet Mer na dien
dat hi ghefundeert es in
doechden ende ghewortelt in
karitaten Begheerte es selke wile suete te gode waert
nochtan en eest niet al god
Want het es meer purrēde
utē gheuoelne der sinnen
dan van gᵃtien . En̄ meer
van naturen dan van geeste
Dese suetecheit beruert de
ziele meer ten minderen
goede En̄ mē ten meerren
goede En̄ si ualt diepe op
dat hare smaket dan op dat
hare nutte es . want si
natuert na die zake daer
si ute gheboren es Dus gedaenre suetecheit gheuoelt


alse wel die onuolmaecte
alse de volmaecte en̄ waent
sijn in groter minnē om dat
hi suetecheiden ghesmaket
nochtan niet puer . mer geminghet Al es oec die suetecheit puer en̄ al god dat
suptijl te kinne es daer na
en es die minne niet te
metene Mer na die hebbinghe der doechde en̄ der
karitaten alsoe ghi ghehoert
hebbet Want wi proeuen
in zelke zielen alsoe lange
alse die suetecheit duert in
hem soe sijn si sachte ende vet
Ende alse die suetecheit vergheet Soe tegeet hare mīne
en̄ soe bliuet hare gront
ru en̄ magher Dit es daer
omme want si noch niet bezet en zijn met doechdē . Wāt
alse die doechde vruech gheplant sijn inder zielen en̄
met langher oefenīghe
vaste ghefundeert al mindert dan de suetecheit de
doechde doen hare nature
en̄ wʼken altoes der minnen
werc Sine wachtē na ghene
suetecheit Mer hoe si altoes
ghedienen moghen der Mⁿ
Sine haken niet na smake Mer si soeken orbore
Si sien op hare hande


Niet opten loen Si beuelēt
alder minnen dies en hebbē
si maer te bat Die minne es
soe soete soe edel en̄ soe rine
ane hare en bliuet niemēs
loen Niemē en dorfte brayeren om loen dadet sine . mīne
soudet hare wel doen Dit weten wel de vroede die altoes
na doechden staen Sine zoeken mer der mīnē wille Si
en bidden der minnē om ghene andere suetecheit dan dat
si hem gheuen dat si in allē
dinghen bekinnē moghen haren liefstē wille Sijn si bouē
si der minnē wille Sijn si onder si dat selue Selke andʼe
zielen sijn arm van doechdē
alsi de suchtecheidē gheuoelē
soe minnense En̄ alse die suchtecheit te geet soe tegeet oec
hare minne Jndē daghe der
gᵃatien sijn si coene En̄ inder
nacht der tribulatien soe kerensi den rugghe Dit sijn
aernhʼteghe liede si wʼden lichte ꝟheuen int swete en̄ En̄ ene
cleine gratie doet hare hʼte
sere ꝟblidē En̄ een cleyn ꝟnoy
sere bedroeuen Hier omme
ghesciet selke wile dat de lichte hertē biwilē meer wʼden
bedroeft dan de weghende En̄
de arme van gratien dan de


rike . Want alse god comt met
siere gratien en̄ hi troestē wilt
hare armhʼtecheit en̄ hulpen
hare crancheit en̄ porren haren wille soe sijn si gods lustech
En̄ suetecheiden gherende en̄
wʼden meer beroert dan diē
die met ghewoentē dore gaen
sijn mettē goede gods Ende
mē waent selke wile dat dus
ghedane liede grote gratie
hebben en̄ grote minne die
nochtan herde dierē tijt gods
hebben Hier omme es selke
wile ghebreke van gode meer
zaken der suetecheit dā gewaēde
Selke wile es oec de quade
gheest sake der suetecheit
Want selke wile alse die mēschen sutecheiden gheuoelt soe
delecteert hi zere daer in en̄
volghet der delectatien soe
ꝟre dat hi ualt in cranchedē
van lichamē en̄ dat hi daer
mede ꝟlet oerboerlike dīgē
En̄ oec daer bi alse de mensche siet dat hi goede ghewāde suetecheden heuet soe
beghint hi alleinskine hē
seluen te ghelouene van
volmaectheden en̄ acht
dies te men sijn leuē te huedene . Hier bi steet wel
dat elc sine gratie besie en̄
dat goet ons herē wijselike


voerwʼt kʼe Want de ghichten
der gratien en maken den mēsche niet gherecht . Mar si bēdene want wʼct hi met ziere
gratien soe behaghet hi gode
En̄ en doet hijs niet soe wʼt
hi sculdech . Oec moet hi wise
hebben daer hi sine gratie
met hoefene . Want ghelijc
alse die doghꝫ mesdaet wert
alsmense butē harē tide oefēt
Alsoe wʼt gratie niet gᵃtie
sine wʼde bedect met gratien
Hier omme dien god coman
heuet ghemaect met sinē
goede hi behoeft dat hi wijs
si en̄ sine gratie alsoe hoede
soe datse hem bliue . Want
alsoe alse die ghene die sondʼ
gratie es behoeft gode te biddene om gratie . Alsoe behoeft
hi die in gratien es gode te
biddene dat hise behoude .
Want alsoe dicke alse die
mēsche dat goet ons hʼen
minderen laet in hem en̄
niet en meerret soe hadde
hijs al ꝟboert en dade die
goedheit gods . Hier omme
de bruudt daermen af leset
inde cantiken Si sochte
harē brudegom niet allene begheerlike mer oec wijselike En̄ alse sine vondē
hadde soe en was si niet mjn


sorfhʼtech hem te behoudene Dꝰ
soude doen elke vroede ziele die
in roere ware van minneN
Si souden altoes hare gratien
met begherten en̄ wijselike
meerren En̄ serfhʼtechlike oefenen haren acker vte treckēde ondrachtecheit En̄ insayende doechde En̄ maken een
huus van suuerre ꝯuentien
daer si wʼdelike in ontfa hare
lief
Ay lieue kint god gheue
di dat mijn herte ane di
begheert . Dat ware dat god gemint ware van di wʼdelike
Nochtan en haddic dat lieue
kint noit moghen kiesen
dat dat iement vore mi ghedaen hadde alsoe na alse ic .
Jc gheloue nochtan datter vele
waren diene alsoe na en̄ alsoe
sere minden al en mocht ic
niet wel ghedoghen dattene
iement kinnen ochte minnē
soude alsoe herteleke alse ic
hebbe ghedaen Sider dat ic .x.
iaer out was soe hebbic alsoe
na van herteliker minnen
bedwonghē gheweest dat ic binnen den eersten twee iaren
dat ics begaen
hadde doet gheweset en hadde mi god niet sonderlinghe
cracht ghegheuē dan dē ghemeinē lieden En̄ mine na

ture weder ghemaect met sinen wesene En̄ dat hi mi
saen gaf redene die een deel
ꝟlicht was met meneghen
sconen oerconde En̄ dat ic
van hem gehadt hebbe meneghe scone ghichte in gheuoelne en̄ in toenne van hem
seluen En̄ bi al dien tekenen
die ic vant tuschen hem ende
mi in na pleghene van mīnē
Alsoe alse vreenden deen den
anderen pleghen lettel te heelne en̄ vele te toenne Datmē
alremeest heuet in na gheuoelne elc anders En̄ in dore
smakene En̄ in dore etene .
En̄ in dore drinkene Ende in
ꝟswelghene elc anderen . Bi
desen tekene die god mijn lief
menechfuldech dede te mi indē
beghinne van minē leuene
soe gaf hi mi toeuerlaet te
hem soe dat mi dicst vandē
tide alsoe temoede gheweest
heuet dattene niemen soe
hertelike ghemint en heuet
Mer redene dede hi mi onder
wilen wel weten dat ic die naeste niet en was . Mer de bant
van nagheuoelne van mīnē
en liets mi nie gheuoelē ̅ Aldꝰ
eester mi met . dat ics te naesten niet en gheloue dat hi vā
mi ten naestē ghemint si


En̄ ic en gheloefs oec niet
dat enich mensche leuet
daer god alsoe sere af ghemīt
es . Dus maect mi minne
bi uren soe ꝟlicht dat ic weet
dats mi ghebrect dat ic
minē lieue niet ghenoech
en ben na zine werdecheit
En̄ bi uren maect mi der
minnē zuete nature soe
blent met hare te ghesmakene en̄ te gheuoelne dat
mi ghenoeghet en̄ dat mi
bi uren soe rike es daer mꝫ
te sine dat ic hare in mj
seluen lie datse mi ghenoech es
GOd si v god En̄ ghi hē
minne God gheue v
te leuene der minnen werc
in allen dinghē die ter
minnen behoren Dies
beghinne ic ane die rechte oetmoedecheit daer sine
minnerse ane began daer
sine in hare met trac . Noch
moet hi alsoe doen die gode
in hem trecken wilt ende
sijns ghebruken in mīnē
Hi moet onuʼheuē bliuē vā
allen dinghen En̄ onuerwonnē van allen dienste
En̄ euen starc inden storm
En̄ euē vlitech int bezoekē
En̄ euē nidech int hāterē


Al wildi ghescreuen hebben
dus ghedaen dinghen wetti
selue ghenoech watmē om
volmaectheit doen soude te
gode Die daer na staen en̄
dat begheren gode met mīnē
ghenoech te doene si beghīnē
hier dat ewelike leuen daer
god ewelike met leuen sal
Want om hem minne te volgheuene en̄ ghenoech te zine
na sine wʼdecheit daer ouer
es hemel en̄ erde alle vren
in nuwen dienste Ende dat
en wʼt nemmermeer voldaē
Want die hoghe minne ende
die grote die god es die en
wʼt nēmermeer ꝟuult noch
bekint met al dien datmen
daer toe gheleisten mach .
Alle hemelsche selenre euen
zere om berren in minnen
om der minnē ghenoch te
volgheuene . Daer omme die
el niet hem hier ghenoegē
en laet noch vreende troeste
en nemt dan alle uren om
der minnen ghenoech te
doene hi beghint hier dat
ewelike leuen daer die hemelsche . gode met sijn in
ghebrukeleker minnen
Al dat den mensche van gode comt te siere ghedinkenessen en̄ al dat hiere af


ꝟstaen mach en̄ bi eneghʼ
figuren gheleisten dat en
es god niet . Want mochtene die mēsche begripen en̄
ꝟstaen met sinen sinnē en̄
met siere ghedachtē soe Ware god mendere dan die mēsche . En̄ soe ware hi saen ute
ghemint alsoe nu die nedʼe
mēschen sijn die soe saen te
gronde ghemint sijn . Cortelike gheseghet dat sijn
alle die mensche die niet mꝫ
eweliker minnen ghebondē
en zijn En̄ altoes van hertē
niet en waken om der mīnē
ghenoech te doene Mer die dʼ
na staen der minnē ghenoech
te doene die sijn oec ewech en̄
sonder gront Want al hare
wandelinghe es inden hemel
En̄ hare ziele volghet na haʼe
lijf dat sonder gront es Ende
al mindemen die oec met eweliker minnen si en wordē oec
van minnē gronde niet veruolghet Alsoe si ꝟuolghen
en connen dat si minnen no
hem ghenoech ghesijn En̄
nochtan el niet en willen
ochte inden weghe steruen
ochte hem ghenoech doen ochte el niet Dies biddic v sere
en̄ mane bi gherechtʼ tᵒuwē
die god es dat ghi v haest


ter minnen En̄ hulpet ons
dat god gheminnet wʼde dies
biddic v te vorst bouen alle
dinc En̄ der goetheit gods
laet v alle uren ghedinken
en̄ ontfermen dat si soe ongherenen es en̄ dat hiere soe
wel allene ghebruket en̄ wie
soe ellendech daer af sijn En̄
hiere en̄ sine vriende soe ellendech dore vroylike en̄ soe weldelike ghebrukende sijn En̄
in siere goetheit sijn vloyende
en̄ weder vloyende in allen goede . Ay ia hi god diemē met
ghenen wesene van arbeide bekinnē en mach daer en si gherechte minne toe Die haeltene neder en̄ doetene soe na
gheuoelen wie hi es Alsoe
machmenre af wetē wie hi
es Dat es ene ontseggheleke
weeldeleke weelde Mer wet
god altoes met weelec mꝫ weeldē
Mer dat es der hoescher minnē dʼ
herten recht dat hare alre naeste raste zi om hare lief te arbeitene en̄ hem lieue en̄ ere
te doene om sijn ghetamen en̄
om ghichten van sconē dienste
niet om ieghenwʼdeghen loen
Mer om dat minne haʼe zeluen
al ure ghenoechte en̄ loen ghenoch es Mer minne wʼt nu
vele sere ghelet en̄ hare recht


wʼt vele zʼe te broken bi ongherechtecheiden Want niemā
en wilt emmʼtoe siere affectiē
ontberen omder minnen ere
Si willen alle na haren ghenoeghen haten en̄ minnē en̄ na
hare onste belghen en̄ soenen
niet na gherechtecheit van
broedʼliker minnē Si latē oec
gherechtecheit van scamene
dat es oec affectie En̄ si te storen de gherechtecheit bi erheden Dat es ene affectie daer
vele scaden bi ghesciet Die
eerste scade es . wijsheit wʼt
daer bi ꝟgheten Die andere
es . De gheselschap wʼtʼ bi ghestoert Die derde es . Die heilighe gheest wʼtʼ bi ꝟdreuē
De vierde es . Die duuel wʼtʼ
bi ghesterket . Die vijfte es
De vrientscap wʼter bi ghetwiuelt en̄ bliuet ongheoefent
en̄ al die wile ꝟghetē De seste
es Die doghꝫ warter bi achtʼgelatē
De seuende es De gherechtechᵗ
wʼtʼ bi testoert En̄ affectie
van hatene en̄ van vreemdē
toerne dat gheen heilech toren en es die beneemt mīne
En̄ siere begherte en̄ doet af
reinhʼtecheit en̄ doet altoes
merkē met suspicien ende
doet ꝟghetē der suetecheit
van bruederliker minneN


Ende hem bliuen oec ombekint te
oefenen de hemelsche wezene Mʼ
nijt oefent altoes de helsche wesene
Bi affectien van blijscappen verghet men der nauwer weghe
die ter hoghʼ minnen behoren
En̄ der scoenre zeden en̄ dies
suets ghelaets Ende der wel
gheordender dienste die der hogher minnē behoren . bi affectiē
van lichtʼ minnen ꝟghet mē
der oetmoedecheit die de wʼdechste stat es En̄ de reinste zale dʼmen minne in oefent Ende
in die affectie ꝟliest mē ꝟlichte redene die onse reghele es
die ons leert watmē doen sal
in rechte van minnē daermen
der minnē ghenoech wilt doen
Wāt ꝟlichte redene dorelicht
alle de weghe van dienste na
dien bequamē wille der hoechstʼ
minnē En̄ toent clare alle
de wesene die der minnē ghenoech sijn Ay arme dat dese ij .
ꝟdreuen wʼden bi affectien vā
lichtʼ mīnē dat sijn de iammʼlecste scadē die ic kinne dat
ghesciē moghē Met al desen
affectien wʼt gherechtecheit
van minnē testoert en̄ ghelet
onder die ghetoende Ondʼ dese
grote poente die ic v hebbe
geseghꝫ lopen vele cleinre die
ontellec sijn En̄ benemē claer

heit der Mⁿ . Ay al en lettē v
en̄ dē andʼen de meeste poynten
niet doch lopenre vele daer ondʼ
v lieden met ghecierdē clederē
soe dat si gheen ocsuun en willen nemē die te ꝟdriuene . Dʼ
es ghecledet scande met oetmoedechedē . En̄ erheit met gerechtecheidē . En̄ nyt met tᵒuwē
en̄ met redenē Ende blyscap mꝫ
troeste en̄ met toeuʼlate Ende
Mᵉ met sinne en̄ met langhē
tiden En̄ met ghelate vā ouʼcomēheidē En̄ met sconē woerden daer anders es dan god
Hier omme en canmē die niet
ghehoedē die de bant van binnē
van ghewareghʼ minnē niet en
hoedet Dat wet wel dat ic dit
al niet dore v en hebbe gesegꝫ
Mer dore die nose die ons hier
af ghesciet hier en̄ elre die ōs
te onuʼwinlec es dat scijnt
ons allen iammerlike die deen dē
anderē bedʼuen van doelne daer
si ons met ꝟladen en̄ niet en
hulpen dat onse lief ghemint wʼde En̄ om dat ghiere een sijt
doch bewilen die dat int ghemei ne vordʼen en̄ lettē moghꝫ soe
ꝟmanics v dat ghiere hoede voʼe
hebbet in v en̄ inde andere gherechtechᵗ van minnē te vordʼne
in allen zakē En̄ altoes met
al dat ghi sijt . toēt hē dʼ mīnē


teken in allen en̄
ouʼ al
met allen
Want dat swaerste dat ic weet
inder scrifturen dat dunket dat
ghebot van minnē dat god seide
te moysen . Du salt minnē dinē
hʼe dinē god van al diere herten
van al diere zielen van al dinē
crachtē Dat hi dit hadde gheseghet doe seide hi na . dese woert
en saltu nēmermeer ꝟgheten
slapende noch wakende . Slaepstu di daer omme dᵒeuē . Waecstu di moet daer omme peinsen En̄ sprekē en̄ wʼkē . Dese
woert saltu scriuen indē dorestijl Ende inden ouʼdorpel en̄ inde
wande en̄ in alle die stade daermē
wesen sal datmē niet en ꝟghete watmē daer te doene heuet dat
es der minnē nēmermeer te ꝟghetene slapende noch wakende
in ghere manierē Alsoe god
selue ghebiedet met al datmē
es Met hʼtē met zielē Met sinnen . Met crachtē . Met ghedachten . Dit gheboet hi moysen
en̄ inder ewangelien aldꝰ dʼ Mⁿ
al te sine O wi hoe dorrē wi dā
iewerinc mede zijn Ay en eest
dā vᵉselec roef dat wi vore mᵉ
iet sparen en̄ iet onthoudē . Ay
hier omme peinset en̄ wʼct sondʼ
ꝟghetē de minne te vorderne ane
allen zaken . Ghedinct oec wat
abdias de ꝓphete zeghꝫ . Jacops


huus sal sijn een vier . Josephs
huus sal sijn ene vlamme .
Esaus huus sal sijn ene stopple
Jacob es iewelec die ꝟwint . mꝫ
crachte van minnē ꝟwint hi
gode te ꝟwinnene Na dat hi
ꝟwonnē heuet soe dat hi vʼwōnen es en̄ benedictie ontfaen
heuet . soe sal hi voert hulpen
dat si ꝟwonnē wʼden diemē
ꝟwonnen sijn
en̄ die noch recte gaē op hare voete
en̄ nꝫ en houten alsoe die doē die
iacob worden sijn
Want iacob
bleef ten stride cranc . En̄ ye
zider ane die ene zide manc
Doe hi manc ꝟwonnē was
doe eerst gafmē hē de bn̄dictie
Alsoe moet hi sijn die iacop sijn
sal en̄ die de benedictie ontfaen
sal van gode . En̄ die ieghē gode stride wilt . houde hē te ꝟwinne dat hine ꝟwinne . En̄
hi moet houtende wʼdē ane die
ene zide daer hem iet el soude
sijn dan god enechleke allene
En̄ dʼ hē oec iet meer es . En̄
wien oec iet el hem meer es
dan god . En̄ die met hē niet
een en es in siere enegher
suetʼ benedictien si steet op
twee voeten en̄ es onuʼwonnē
en̄ hi en smakꝫ ghʼe bn̄dixien
Ghi moet v soe enechleke al
omme al latē dat ghi soe invierechlekē in uwe enecheit
bʼren selt in al uwē wesene .
En̄ in al uwē wʼkē dat u el niet


sijn en sal dan god allene Noch
lief noch leet Noch licht noch
swaer Alse ghi in dit wesen
woent sonder sesseren dan es
iacobs huus een vier Joseps
huus sal sijn ene vlamme
Alsoe alse iosep was een behoudʼe en̄ een berechtere des volcs
ende siere bruedere alsoe moeti en̄ die ioseph wordē sijn leidʼen en̄ bescermeren sijn der
andʼe diet noch niet ghenoechen sijn En̄ noch inder ghebrekenessen sijn dʼ vreemdʼ
mesquamē . Metter īuierecheit van ene
ghē 
berrendē leuene salmense ontsteken
en̄ metter vlamme der
berrender karitaten salmēse ꝟlichtē Die vreemde in
die ghemeinte der liede
die sijn esau . hare huus
dat sijn stoppelen die saen
ontsteken sijn met inuieregher vlamme . Alsoe selen de andʼe van u onstekē
alse ghi dus ghedanech sijt
Dit behoret oec te uwen
p̅laetscappe dat ghi die dᵒghe stopplen onstekē selt mꝫ
goedē exemplen en̄ met
manieren ende met biddene en̄ met radene en̄ met
dreighene . En̄ oec seldi
uwe broedere berechtē mꝫ


inneghʼ minnē . En̄ hulpē hē
minnē dat si minnē in gode .
en̄ in gherechten wʼken te gode .
ende te gherechter doghꝫ . En̄
altoes ghedinket dat de scᶦfture seghet . Sobrie pie iuste
viuamus in hoc seculo . Dit
hoert te uwē ambachte . Ay
met pure enegher minnen
hulpet ons dat onse lief ghemint wʼde . Corteleke ghezeghet dat wille ic bouē alle
dinc bouen alle van v gherechte minne te gode Dat
mane ic v . En̄ bidde gode
te gheuene . En̄ dat ghi hem
voldoet dat ons ontbliuet
God si mꝫ v haest v tʼ minnē
Alsoe sal de mensche hem
houden onnosel onder
alle dinc dat hi sijn wassen
sal soeken in allen dinghē
En̄ wʼkē na die gherechte vorme der redenen bouen alle dīc
En̄ soe sal god vore hem en̄
met hem wʼken alle dinc . En̄
hi sal met gode wʼkē alle gherechtecheit . En̄ hi sal begeren dat god volwʼke alle die
gherechte wʼke van siere ne᷑n
in hem zeluen en̄ in ons allē
Dat es der minnender herten
recht te kiezene en̄ bouē al
te wilne weder dat het zi verdoēnesse ochte benedictie . En̄


dat es hare begherte altoes en̄
hare bede in enecheidē vā Mⁿ
te sine alsoe men leset inde
cantike . Dilectus meus mᶦ
et ego illi . alsoe sal die enege
ꝟgaderinghe sijn in enen
wille van enegher minnen
Die wilt dat hem alle dinc
onderdaen sijn hi moet ondʼdanich sijn siere redenen
bouen al dat hi wilt ochte dat
hem iemen wilt . Want niemē en mach volmaect wʼdē
in mīnē dan die ziere redenē
ondʼdanech es . Want dese mīt
gode om sine wʼdecheit . Ende
de edele mensche om dat si
ghemint zijn van gode . En̄ 
die nedʼe mensche om dat sijs
behoeuen . Hier omme sal
de mensche doen sinē volcomenen macht in allen dinghen na volcomenheit der
minnen die emmer onghenoeghende es watmē hare
toe leghꝫ . Want al es dat
zake dat j . mensche in alre
menschen oghen van zedē
ghenoech es te gode nochtā
ghebrect hem soe vele int
volcomene ghenoeghē dʼ Mⁿ
dat de mensche behoeft altoes
in meerre eyschinghe van
minnē te sine en̄ in sterkʼen
beghʼte bouē sijn hebbē . Dat


ghenoeghꝫ der minnē alre
best dat mē te vollen bistie
rech si van alre rasten . vā
vreemdē en̄ van vrienden
En̄ van hare seluen om
hare zeluen en̄ dat es een
vreselec leuen dat minne
wilt datmē ghenoechten
van hare moet ontberen
om hare ghenoech te doene
Die aldꝰ in minnē ghetᵒcken en̄ onthaelt zijn . En̄
die si beueet die sijn soe ouʼ
vele sculdech der minnē indʼ
grotʼ ghewout haerre stʼkʼ
ne᷑n altoes na ghenoech doē
te stane . En̄ dat leuē es ellende bouē al dat mēscheleke herte doghen mach
Want hen en ghenoeghet
niet haers leuens . Noch in
ghichtē noch in dienste . noch
in troeste . noch in al dat
si gheleistē moghen . Want
minne trectse soe sere van
binnē en̄ si gheuoelē mīne
soe groet en̄ soe onbegripelec en̄ vindē hem seluen dʼ
toe te cleyne en̄ te onghenoechlec dien wesene ghenoech te sine dat minne es
En̄ si kinnē hem zeluē soe
vele sculdech der minnen
ghenoech te sine in allen
wesene soe dat hē in andʼen


dinghen noch lief noch leet
ghescien en mach noch in
hem seluen noch in anderē
menschen sondʼ om die sake allene die minne zelue
es Omme die zake soe macher hem lief en̄ leet in ghe scien . Lieue in alsoe velen alse minne gheuordert wort
En̄ wast in hem en̄ in andʼen
Leet in alsoe velen alse minne
ghelet wʼt en̄ ghequetst in
de ghene die minnē in hē
zeluen en̄ in andʼe . Dien de
vreēde ghʼne lettē en̄ quetsen daer si moghē Omder
minnen vordernessen pij̅t
v te arbeitene en̄ om hoghe caritate . Want caritate begrijpt alle die ghebode gods sonder dolinghe
en̄ houtse sonder arbeit
Want die mint hine arbeit niet Want hine gheuoels arbeits niet Ende
die berrenlekʼe mint hi loept
vollekʼe en̄ volcomt haestelikʼe
in die heilicheit gods Dat es
hi selue En̄ in die gheheelhᵗ
gods Dat es hi selue . Jn siere
gheheelheit si v al die dienst
volmaecteleke en̄ die erenst
die te diere volmaectheit behoert die hem ghenoech es
te siere gheheelre naturē


daer hi al minnende met es .
God doe v kinnē alle die scout
die ghi hem sculdech sijt van
sculdegher pinē en̄ alre vorst
van enegher minnē die hi
selue gheboet . gode te minnene bouen al
God si v groete en̄ ewelike minne En̄ gheue
v wijs leuen en̄ die 
eigene
egregie
doghꝫ daer ghi siere heilighʼ
minnē ghenoech met doet
Daer omme wʼct alle uren
sonder sparen Sijt altoes
erenst in oetmoedecheiden
En̄ dient wiselike God si v
hulpe en̄ uwe troest in alle
uwen wesene . En̄ lere u die
gherechte doghet daermē
der minnē meest erē en̄ rechts
met doet God moete u lerē
de bequame enecheit die hi
sinē vader gaf doe hi hem
enechleke mēsche leuede en̄
puer . En̄ hi lere u die enech
die hi leerde ende
ordineerde sinē heilighen
vrienden Die dore de mīne
van gode alle vreemde tᵒoste
begauen En̄ hi moete u doē
kinnē met wʼheidē en̄ met
wʼken de lieue suete enechᵗ
die hi noch sinē lieuē vriēdē doet bekinnē . dē hē bouē alle dinc te siere heilighʼ


suetʼ minnē voeghen . Siet dat
ghi nuwe wʼt en̄ versch sonder
moede . en̄ ghedinct der hoeghʼ
wesene vander eweliker caritaten . Wat seden sente pauwels seghꝫ dat si heuet . Wat
si al es wat si al ꝟmach en̄
fondeerter u seluen īnede .
Dat moet emmer sijn seldi
gode leuen . Want wat men
dade butē caritatē dat ware
el niet Hier omme haest u
te ꝟuolghene caritate met
crachte van viereghʼ beghʼtē
der gherechter mīnē . Te
deerre caritaten sijt wacker
en̄ erenst inder peregᶦnatien
des leuens dit te voldoene en̄
dan te comene in dat ghebruken inder minnē lant daer
caritate ewelike durē sal
Caritate dat es sculdege oetmoedecheit . Want die dat rike
gods vandʼ minnē gods vā hē
niet gheoefent en weet hi moet
hem oetmoedeghen ondʼ de moghende cracht gods . Ay dat es
wel recht die sinē lieue allene
es heimelec . dat hem sijn lief
weder heimelec si . Alsoe die
bruud seit inde cantikē . Mijn
lief mi en̄ ic hem . Ay wien
soudemē el yet sijn dan allene den lieue . Want al dat yement anderen doet dā lief


lieue dat es hʼde vremde . Mer
van lieue eest allene suete
en̄ bequame in allen manieren . Wildi dese volmaecheyt
bekinnen soe moeti te alre
eerst v seluen lerē bekinnē
Jn sake Jn wille Jn onwille
Jn seden Jn mīnē . Jn hatē
in trouwē . Jn ontrouwen Jn
allen dinghen die v ontmoeten
Ghi selt v proeuen hoe ghi verdragen moghet Al dat u mescomt . En̄ hoe ghi ontberē moghꝫ al dat ghi lief hebt . Dat es
oec de meeste mesquame die ene
ionghe herte doghen mach . dies
te ontbʼne dat si ghʼne name En̄
proeft v seluen in al dat u wel
becomt . hoe ghijt hanteert ende
hoe ghesīnech En̄ hoe ghemate dat ghiere ane sijt Jn al diē
dat v ontmoet houdet u effene Jn rasten . Jn pinē Vroedeleke beziet altoes de wʼke ōs
heren daer ane seldi volmaectheit leren . Hier omme steet
wel dat elc mensche de gratie
besie en̄ dat goet gods wijseleke en̄ vroedeleke . Want god
heuet den mensche ghegheuē
scone redene die den mensche
in allen weghen leert . En̄
in allen wʼken licht . woude
hare de mensche volghen soe
en worde hi nēmʼmeer bedᵒghē


NEghene pointē horen
toe pelgherijn die ꝟre
te vaerne heuet . Dat eerste
es dat hi om̅e dē wech vrage
Dat ander es dat hi goede geselscap kiese . Dat dʼde es dat
hi hem hoede vore dieue .
Dat vierde es dat hi hem
hoede van ouʼate Dat vijfte
es dat hi hē hoghe scurse
en̄ vaste gurde . Dat seste
es alse hi den bʼch op gheet
dat hi sere nicke . Dat seuende es alse hi dē berch
neder ga dat hi dā rechte
ga . Dat achtende es dat hi
goeder liede ghebet beghere
Dat neghende es dat hi ghʼne omme gode spreke Alsoe
eest oec met onser godliker
ꝑegᶦnatien daer wi dat rike
gods in soeken selen en̄ sine
gherechtecheit in volcomenen wʼkē dʼ minnē Dat ierste es ghi selt vraghē om̅e
den wech Dat seghꝫ hi selue . Jc ben de wech . Ay na
dien dat hi de wech es soe
merket sine weghe die hi
ghinc hoe hi wrachte ende
hoe hi berrende in caritatē
van binnē En̄ in wʼkē vā
doechdē van butē te vriendē
en̄ te vreemdē . En̄ hoert
hoe hi gheboot den mensche


hoe zʼe si minnē soudē haren
god van alre herten en̄ van
alre zielen . van alre cracht
En̄ datse dies nēmʼmeer en
ꝟgheten mochten slapende
noch wakende Nu besiet
hoe hi dit selue dede die nochtan selue god was . hoe hi al
gaf en̄ hoe hi al leuede ter
rechter mīnē sijns vader
En̄ ter caritatē der mēschen
Hi wᵃchte met wakender
caritaten En̄ hi gaf tʼ mīnē
al sijn herte en̄ al sine ziele
Ende al sine cracht . Dit es
de wech dien jhesus wiset
En̄ selue es en̄ dien hi selue
ghinc . Daer dat eweghe leuen in leghet En̄ die ghebᵘkenesse der wʼheit sijns vader
glorie . Daer na vᵃghet omme
den wech sinē heilighen die
hi ghehaelt heuet En̄ dien
die hier noch bleuē sijn . En̄
sinē nauolgheren in volmaectē doechden die hē gheuolghet sijn opten berch
van hoghen leuene vtē diepē
dale dʼ oetmoedecheit en̄ sijn
op gheclōmē die hoghe bʼghe
met stʼken gheloue en̄ met
hoghen toeuerlate dʼ ꝯtēplatiē
dʼ hʼtelekʼ suetʼ mīnē . En̄ noch
vraghꝫ omme den wech dien
die bi u sijn en̄ dien ghi sijt


dat sine weghen nu alre gelijcst gaen en̄ hem ghehorsam sijn in allen arbeide vā
doechdē Dus volghꝫ hem die
selue de wech es En̄ hem
dien ghegaen hebben ende
nu gaen ¶ Dat ander es
ghi selt goede gheselscap kiesen Dat es de heilighe ordene daer ghi menechs goets
delachtech wʼt . En̄ te alre
vorst mettē heilighē minnarē gods daer god meest
af es ghemint ende gheeert
En̄ daer ghi af gheuoelt
dat ghi meest niet gheholpē wart . En̄ daer uwe hʼte meest met gheenecht
en̄ op gheheuen wʼt te gode . En̄ diere worde en̄ gheselscap v meest trecken en̄ vorderen te gode . Mer scuwꝫ
hier in sere uwe raste en̄
uwe onste . En̄ merct nauwe van mi en̄ van allen
menschen daer ghi tᵒuwe
in soeket Wie si sijn daer
ghi af ghebetert wʼt Ende
merct wat hare leuē es
Want diere es nu ouer
lettel in ertrike die ghewareghe trouwe hebben
connen . Want alle die liedē
wel na willen nu vā gode
en̄ vanden menschē dat hē


ghenoeghet en̄ dat si beghʼn
ochte si ontberens ¶ Dat
derde es ghi selt v hoedē vore
dieue Dat sijn subtile corīge
van buten ende van binnen
Na dien dat mē gheen ambacht
ꝯnen en mach sondʼ meestʼ
soe en sijt nemmer soe coene
dat ghi u enech sondʼlinghe
wesen ondʼwindet sonder
raet van gheestelekē vᵒodē
¶ Dat vierde es ghi selt
v hoeden van ouer ate . dat
es van aller vreemder rasten En̄ dat v ghene zake
butē gode nemmermeer
en ghenoeghe noch en smake vore dien male dat ghi
gods ghesmaket hoe wōdʼleke suete hi es Ay ghedīct
en̄ wet altoes al dat iemāne
iet el ghenoeghꝫ dan god allene dat es al oueraet .
¶ Dat vijfte es Ghi selt
v hoghe scursen en̄ vaste
gurden Dat es vā allen
aerdschen vlecken ende
van alre nedʼhedic behuedet te sine En̄ soe uaste 
ghegradet te sine mettʼ
minnē bande die god es
dat ghi u seluē niewerīc
el inne sinken laet .
¶ Dat seste es alse ghi
dē berch op gaet dat ghi


sere nicken selt . Dat es danken in al die pinē die v toe
comen der minnē En̄ dat
ghi u van al uwer herten
oetmoedeghen selt al mochti allene alle die doechde
wʼken die alle menschen
moghen die leuē dat u
a cleine dunken soude en̄
al niet ieghen die groetheit
gods En̄ ieghen de scout die
ghi gode sculdich sijt in diēste
en̄ in minnē Dat seuende
es alse ghi den berch neder
gaet seldi rechte gaen . Dat
es al moeti biwilen sinken
int nemē uwʼ nodorft en̄ int
gheuoelen der behoeften uwes
lichamē nochtan seldi uwe
begherte op houden te gode
mettē heilighen die hoge leuedē
en̄ seidē al onse wandelinge
es inden hemel ¶ Dat achtende Ghi selt goeder liede
ghebet begheren Dat es gi
selt van allen heilighen en̄
van allen menschen beghe 
ren ghovordert te sine tē
ouersten wille gods Ende
selt alle dinc laten omme
met hem een te sine ī gode
¶ Dat neghende es Ghi
selt ghʼne omme gode spᵉkē
Dat es een teken van mīnen dat lieuens name sue

te es Daer af spreect sente
baernaert Jhesus es honich
inden mont Het es ouer
suete om lief te sprekene
En̄ het beruert de minne ouʼ
zere En̄ het vlietecht de wʼke
Nu mane ic u bidʼ heilighʼ
minnē gods dat ghi scone
en̄ suuerleke uwe ꝑegᶦnatie doet sondʼ ꝟnoyen En̄
sondʼ swaren van eenwillecheden . in suetē vredeliken blide gheeste En̄ dore
wandelt soe gherecht en̄ soe
puer en̄ soe bʼrende dit ellende dat ghi gode u lief vindet ten inde Dies onne hi u
selue en̄ sine heilighe mīne
GOd si met u en̄ moote
u leren die gherechte
weghe die tʼ hogher minnē
horen Sijt wacker en̄ behēdech op uwe materie En̄ erēstech in v seluen en̄ in uwē
soekene En̄ vast in uwe gheloue Op dat ghi ghewarechleke soeket niet na uwʼ affectien Mʼ na dē wille gods
soe seldi al ꝟcrighen daer
hi u toe ghemint heuet .
Ghi selt oec leuen hoghe ī
hope van stʼken toeuʼlate dat
u god gheuē sal hem te Mᵉ
met dier grotʼ minnē daer
hi hem seluen met mint


drieuoldech en̄ enech . Ende
daer hi hem seluen ewelike
met ghenoech heuet gheweest en̄ eweleke wesen sal
Met deerre mīnē hē ghenoech
te doene daer om̅e sijn alle
hemelsche onledech en̄ ewelike zelen zijn Dat es hare
ambacht dat nēmʼmeer voldaen en wʼt En̄ dat ghebreken van dien ghebrukene
dat es dat suetste ghebrukē
Hier na selen staen de erdsche met oetmoedeghʼ hertē
En̄ selē dat wetē dat si te soe
grotʼ minnē en̄ te soe hoghʼ
minnē En̄ enē onghenoechden lieue alte cleine sijn
om ghenoech te doene mꝫ
mīnē Ay dat onghewrachte wʼt dat sal elke goede
ziele ꝟstormē En̄ doen haʼe
af wʼpen alle overtullichᵗ
En̄ al dat oefene es en̄ al
dat mē es dan al alse daer
toe ghenoech te doene dʼ mīnen Daer ij dinghen zelē
een sijn wʼdē daer en mach
niet tuschen dan lijm daer
ment met te gadʼe bendet
Die bant van lime dat es
minne Daer god en̄ de zaleghe ziele in met ghebonden sijn Te desen hoghē
toeuʼlate maent de heilige


minne alle urē de edele fiʼe
diet ꝟstaen willen en̄ die
al af wʼpen willen om mīne
Alsoe hi al af wʼp doe hi ghesent was van sinē vader
En̄ doe hi uolbrachte dat
werc dat hem de minne
beuolen hadde te doene
Alsoe hi selue seide in die
ewangelie Vader de ure
comt Daer in seide hi tē
sinen vader Jc hebbe voldaen dat werc dat ghi mi
te doene gaeft Nu merkꝫ
hoe hi leuede Ende die heilighen die na hem bleuē
sijn En̄ die goede mēsche
die noch leuen in die de
grote minne die god es
wʼken selen Si leuen
altoes in oetmoedegher
hʼten en̄ in erenste van
goeden wʼken sondʼ sparē
Levet na gherechtecheit
Niet na uwe ghenoeghē
noch na uwe gherieuen
in ghere wise dan alsoe
vele als ghi wet dat gode
eren ende rechts ghesciet
na sijn ghetamē . Ꝟlaet u
vaderleke op sine hoghe
doghꝫ Sijt ghereet in rade
die goet es en̄ dien u uwe
vriende gheuen die gherne v voerwʼt gaen saghē


saghen . En̄ wie hi oec el es
die v goeden raet gheuet ter
doghꝫ dien hoert gherne Ende
al uwe doghen doghꝫ ghʼne om
de minne Ghi sijt te weec vā
hʼten En̄ te kinsch in al uwē
sinnē Ghi sijt te saen droeue
En̄ onghetemꝑt in al uwen
dinghen houdet v tameleke
om de ouerste waerdecheit
gods En̄ pijnt v te laboerne
Ledecheit es hʼde sorghelec
dē ghenē de godlec wʼden
wilt . Want ledecheit es
meesterse alre quaetheit
Altoes bedet ochte mint ochte wʼct doghꝫ ochte dient
den zieken Omme mīnē
ere ꝟdraghꝫ dē errē en̄ den
onwetenden . Sijt blide inden gheeste gods om dat hi
hem seluen allene ghenoech
en̄ minne es Sijt altoes
blide ondʼ uwe gheselscap . En̄
al hare pine si de uwe Alsoe
sente pauwels seghꝫ Wie
es siec en̄ icke niet Alle
uwe w!!!de hoedet alsoe ghewarechlike alse vore xpō
ghesproken te sine die
selue de wʼheit es . Dat ic
v soe uele p̅deke dat mach
v pinē van seden die ghi
selue wel wet en̄ alle hebbet . Mʼ ic doet om een ꝟ

manē vandʼ wʼheit dat soe
wie de minne hebbē sal dat
hijs beghinnē moet ane de
doghede daers god selue ane
began en̄ sine heilighen
Alsoe mē leset vanden mertelaren dat si mettē gheloue ꝟwonnē de conīcrike .
Menne seghꝫ niet metter
minnē Dat es daer omme
Want dat gheloue stedeghꝫ
de minne Mer de minne
vierecht
dat gheloue Alsoe
moetē de wʼke met dien
gheloue vore de minne sijn
soe saelt de minne vierech
maken Daer omme latet
v ghenoeghen want ict in
v goede screef
TE alre doghꝫ wes onstech snel En̄ onder
winter du niet el En̄ ghebrecht in ghenē dinghen
En̄ wʼct te ghenē sondʼlinge
Te alre noet hebbꝫ onste
en̄ ontfermen En̄ en nēt
niet in v bescermē Dit hadde ic di ghʼne langhe ghezeghꝫ Want mi wel grote
opt hʼte leghꝫ God doe di
kinnen wat ic mene Jndʼ
eneghʼ minnē ne᷑ allene
Dese dinghē warē mi vā
gode ꝟbodē die ic v in desē
woerdē ꝟbiede Daer om

me beghʼe icse u voert te
ꝟbiedene om datse volmaecteleke tʼ volcomēheit van
minnē behorē En̄ om dat
se inder godheit volcomeleke en̄ gheheelleke behorē
Die wesene die ic daer
noeme die sijn volcomeleke hare nature . Want
gheonstech en̄ snel . Dat
es de nature vandē heiligē
geest Daer met es hi proꝑ
ꝑsoen en̄ niet sondʼlinge
te ondʼwindene dat es de
nature vandē vader . Dʼ
met es hi enech vader
Dit ute gheuen en̄ dit op
houden dit es pure godheit en̄ ghehele nature
van minnē : en̄ ghebrect
te ghenē dinghe en̄ en wʼct
gheen sondʼlinghe . Dat
eerste woert es de cracht
des vader . daer hi al mogēde god met es Dat andʼ
woert es sijn gherechte
willē daer sine berechtechᵗ
hare ombekinde moghēde wʼke met werct Die diep
en̄ donker sijn en̄ ombekint
aldē ghenē en̄ ꝟborghē die
beneden deser gheenecheit
vandʼ godheit sijn Aldꝰ alsic
segghe en̄ die nochtan den
ꝑsoenē ꝓpʼleke dienē en̄ ouʼ

scone alse na die eerste ʼde
die ic seide Te alre doghꝫ
onstech en̄ snel te sine En̄
in ghenē dinghē te ghebrukene En̄ te alre noet ontfermeleke onst te hebbene
Dit scijnt nochtan dat
volmaecste leuen dat mē
hebben mach op ertrike
En̄ dit hoerdi altoes dat
ict altoes gheraden hebbe
bouē al en̄ oec leuede ic
bouē al en̄ diende daer īne
en̄ wrachte ouer scone tote
dien daghe dat mi ꝟbodē
wʼt . Die drie andʼe worde
die ic segghe die enecheit
en̄ minne volcomē makē
En̄ na gherechtecheit haers
selues pleghē in enē persoen al ene minne ende
el niet . Ay deus wat vreseleker wesene es dat . dat
selc hatē en̄ selke caritate
in j . ꝟslent Te alre
noet hebbꝫ onste en̄ ontfʼmen Dat was de zone
in ꝑperen ꝑsone Dat was
hi scone ende wrachte scone
En̄ nemt niet in v bescermen Daer met ꝟslantene sijn vadʼ Dat wrede
grote wʼc es emmer sine
En̄ dat es de alre scoenste
enecheit vander minnē


der godheit soe dat si daer es alsoe
gherecht vā gherechtecheden
van minnē dat si op nemt dē
erenst en̄ die menscheit ende
die cracht daermen niemāne
bi ghebreken en woude . En̄
si nemt op die caritate ende
die ontfermecheit diemen
hadde op die vander hillen En̄
op die van purgatorien En̄
op die ombekinde van gode
En̄ op die bekinde die dolen
buten sinē liefstē wille . En̄
op die mīnēde die wee hebben
bouen al dit . want si dies deruen dat si minnē Al dit nēt
gherechtecheit in haer seluē
Nochtan gaf elc ꝑersoen besōdere tsine ute alsoe ic gheseghꝫ hebbe Mer die gherechte nature daer minne
haer seluen met minne en̄
volcommene brukenesse es .
sine ondʼwint hare noch doghede noch onste dʼ doghede
noch wʼke sondʼlinghe die soe
scone sijn noch van soe scoēre autoriteit . Noch sine bescermet bi ontfermecheidē
ghʼe noet die si soe moghende
es rike te makene Want
in dat ghebruken van Mⁿ
en was nie noch en mach ādʼ
wʼc sijn dan dat eneghe ghebruken Daer die eneghe mo

ghende godheit Mᵉ met es .
Dat ꝟbot Dat ic v gheseghet
hebbe dat mi ꝟbodē was dat
was ō gherechtecheit vā Mⁿ
te hebbene op erterike ende
niet te spaerne dat buten
mīnē es En̄ soe na der mīnē
te pleghene dat al dat dat buten minnē es si ghehaet
En̄ daer ouer ghewroken soe
datmenre andʼe onst toe en
hebbe Noch doghꝫ noch sondʼlinghe werc vore en doe hen
met te ꝟdraghene Noch ontfermecheit hem met te bescermene Mer slach ouer
slach in ghebrukenessen
van minnen Mer in dat falieren en̄ in dat sinkē van
ghebrekene dan wʼctmen
wel alle drie de ꝟbodene wʼke
bi scoude en̄ bi rechte Alsmē
minne zoeket en̄ hare diēt
dan moetmē alle dinc doē
om hare ere . Want al die wile
men mensche en̄ behoeuende en̄ dan moetmē te
allen dinghen scone wʼken
en̄ onnen ende dienē en̄ ontfermen . Want hem ghebᵉct
alles en̄ behoeuet . Mer in
ghebrukene van minnen
es mē god wordē moghende
en̄ gherecht En̄ dan es wille
en werc ende moghentheit


euē gherecht Dat sijn die
.iij. ꝑsoen in enē god Dit was
mi ꝟboden dat was te ascētien .iiij. iaer van gode den
vader selue in dien tide dat
sijn sone comē was tē outare . Bi diere comst wʼdic
van hem ghecust En̄ te dien
tekene wʼdic ghetoent en̄ qᵃm
met hem .j. vore sine vader
Daer nam hi hem ouʼ mi en̄
mi ouer hem En̄ in die enechᵗ
daer ic doe in ghenomen was
en̄ ꝟclaert daer ꝟstondic dit
wesen en̄ bekindic claerlikʼe
dan men met sprekene ochte
met redenen ochte met siene
eneghe sake die soe bekinlec
es in ertrike bekinnē mach
Doch scijnt dit wonder . Mer
al segghe ic dat dit wonder scij̅t
Jc weet wel dat u niet en wōdʼt
want hemelsche redene en
mach ertrike niet ꝟstaen
Want van al dien dat in ertrike es machmē redene en̄
dietsch ghenoech vinden Mʼ
hier toe en wetic gheen dietsch
noch gheen redene Nochtan
dat ic alle redene can vā sīne
alsoe mēsche connē mach
Al dat ic v gheseghꝫ hebbe
dat en es alse gheen dietsch
daer toe Want daer en hoert
gheen toe dat ic weet Al ꝟbie

de ic v some de wʼke en̄ ghebiede de andʼe ghi selt noch
vele moeten dienē maer sōderlincheit van dien dat ic v
hebbe gheseit ꝟbiedt ic v voert
alsoe si mi ꝟboden sijn indē
wille gods Mer ghi moet
noch arbeiten in de werke
van minnē Alsoe ic lange
dede En̄ sine vriende daden
en̄ noch doen En̄ ic .j. deel
enē tijt hebbe ghedaen en̄
noch allen tijt doe el niet
te ondʼwindene dā minne
El niet te wʼkene dā Mᵉ
El niet te bescʼmen dā Mᵉ
El niet in stadē te stane
dan minne hoe ghi elc
doen selt ende laten dat
moete u god wisen onse
lief AmeN
Ay suete lieue kint
sijt vroet in gode . Wāt
vroetheidē es v grote noet
En̄ elken mēsche die godlec
wʼden wilt . Want vroethᵗ
leidet herde diepe in gode
Mer het es nu een tijt dat
nu welna niemē sinen
noet bekinnē en wilt noch
en can in scoude van dienste
en̄ van minnē . Ay du heues vele te doene saltu gode
en̄ dē mēsche leuē en̄ vol
wassen na dat betamen


diere wʼdecheit daer du in ghemint best van gode en̄ ghemeint Set u vroedeleke en̄
gheweldechleke in al dat dine es alse ene onuerueerde
En̄ in al uwe seden na uwe
vrie edelheit Die ghene die
rike es bouē allen rike . en̄
gheweldech . hi gheuet hem
allen ghenoech bi ziere moghentheit en̄ bi ziere onste
Niet bi sinē pinē noch bi zinen toedraghene noch bi sinē ghiften metter hant
Mer dat sine rike moghētheit en̄ sine gheweldeghe
boden Dat sijn sine volcomene dochde die hē dienē
en̄ sijn rike berechten en̄
ghevē hem allen dies si
behoeuē na ere en̄ na betamen des gheens die dʼ
here af es En̄ si gheuē elkē
na dat hi gheborē es en̄ vā
ambachte . Ontfʼmecheit
gheuet allen ledeghē liedē
die puer arm zijn in allen
manieren daerse in begrepen sijn van ondogheden
daersi ereloes en̄ goedeloes
bi bleuen sijn Caritate bewʼt dat ghemeine van den
rike en̄ gheuet elken dat
hi behoeuet Wijsheit acemeert alle die edele riddeʼn


die met groten wighe ende
met sterken storme arbeiten
in bʼrender begheerte metter
edelre Mⁿ . Volmaectheit gheuet den ghenotē hare lantscap rikē ghelijc dē gheweldeghen heerscappe dʼ gheweldegher zielen daer ic af spreke Die met gheweldeghen
volcomenen wille en̄ met
volcomenē wʼken hare edele gheweente heuet met
al den wille der minnen
Dese iiij doechden sal de gerechtecheit gheuē
en̄ doemē ende benedien
Hier bi pleghꝫ de keiser selue vri en̄ in vredē te zine
om dat hi ghebiedet den
ambachten die gherechte
te houdene en̄ beset de coninghe en̄ de hertoghen en̄
de grauen en̄ de voerste
ghenote mettē hoghen
lene siere rijcheit en̄ metten wʼdeghē gherechte der
minnē Die de crone es dʼ
riker sielen die helpen
mach elken na zijn behoeuen En̄ hare dies selues
nochtan niet en ondʼwint
dan metter mīnē haers
liefs Dit eest dat ic meinde
doe ic v lest die .iij. doechdē
screef Alles te ontferme

ne En̄ niet in v bescʼmē
te nemene En̄ die andere
die ic v seide Dus arenstele
houdꝫ uwe edele volcomētheit van uwʼ wʼdeghʼ volcomenre zielen En̄ merkꝫ
hare sinne Aldus gheheel
houdet u van allen onderwendene van goedē ende
van quaden van hoghen
en̄ van nederen En̄ laet
al ghewʼden En̄ sijt vri
om v lief te oefenē En̄ ō
ghenoech te doene dien die
ghi mint inder minnē
Dit es uwe gherechte scout
dien ghi gode sculdich sijt
van uwen gherechtē wesene en̄ hen dien du met
hem best Dus enechlike
gode te mīnene en̄ els niet
te ondʼwindene dandʼ enegher minnen die ons te
hare ꝟcorē heuet Nu verstaet die innecheit van
uwer zielen wat dat es
ziele Siele es een wesen dat
sienlec es gode En̄ god hem
weder sienlec Siele es oec
een wesen dat gode ghenoech
wilt sijn En̄ gherecht heerscap houdet van wesene dʼ
si niet te uallen en es bi urēdʼ dinc die mendʼe es dan der
zielen wʼdecheit Daert aldꝰ


es daer es de ziele ene grondeloesheit daer god hē seluē
ghenoech met es en̄ sine
ghenoechte van hē zeluē
altoes te vollen in hare
heuet En̄ si wedʼ altoes in
heme Siele es .j. wech vā
den doreuaerne gods in
zine vriheit van sinē diēstē
En̄ god es een wech vandē
dore uaerne der zielen in
hare vriheit Dat es in sinen gront die niet gheraect en can wʼden sine gerakene met hare diepheit
En̄ God en si hare gheheel
hine ware hare niet ghenoech Dat sien dat natᵃlec
inde ziele ghescapen es dat
es caritate Dat sien heuꝫ
twee oghen Dat es mīne
en̄ redene De redene en cā
gode niet ghesien sonder
in dat hi niet en es Mīne
en rust niet dan in dat hi
es Redene heuet hare
vrie pade daer si bi gaet
Minne gheuoelt ghebᵉkē
nochtan ghebrekē vordertse meer dan redene
Redene vordert in die
dinc die god es bi dierre
dinc die god niet en es
Minne settet achtʼ de dinc
die god niet en es Ende


En̄ ꝟblidet hare daer si ghebrect in die dinc die god es
Redene heuet meerre ghenoech
lechᵗ dan minne Mer minne
heuet meer suetecheiden
van zalecheden dan redene
Doch hulpen hem dese .ij.
herde zeer onderlinghe wāt
redene leert minne . En̄ mīne
ꝟlicht redene Alse redene
dā valt in begheerte vā Mⁿ
en̄ hare minne dwinghē
laet en̄ bendē tē stecke dʼ
redenē soe ꝟmoghense een
ouʼ groet wʼc Dat en mach
niemē leren sondʼ met geuoelne . want de wijsheit
en minghꝫ hare daer toe
niet te dien wōdʼlekē nyde
en̄ te dien grondelose te
ondʼsoekene die allen wesenē ꝟborghen es sondʼ ghebrukene van minnē . Jn
dese blijscap en mach niet
wʼdē ghemīghꝫ de vreemde
Noch niement vreemder dā
allene de ziele de moedʼleke
gheuoetstʼt es in die blijscap derre ꝟweentheit der
grotʼ minnē En̄ te wreuē
metter discipline der vadʼleker ontfermecheit Ende
hanghet onscedeleke ane
gode En̄ leset van sinen
aenscine hare vōnessen


En̄ bliuet daer bi in vredē
Mer alse dese hoghe ziele wedʼ
keert ten menschen en̄ ten
menschē en̄ tē menschelekē
dinghen soe bringhꝫ si een
aenscijn alsoe blide en̄ alsoe
wondʼleke suete vander oliē
der caritatē dat si in allen
dinghen die si wilt opten
menschen woent mꝫ goedʼtierenheidē En̄ van ghewarecheidē en̄ vā gherechtecheiden der vonnessen die
si ontfaen heuet in dat
aenscijn gods soe scijntse
ieghen de ondele mēschen
ꝟuerlec en̄ onghehoert
En̄ alse die ondele mēschē
dan sien dat aldʼ sielē dinghe beset sijn na de wʼheit
en̄ gheordent in allen weghen hoe eyselec en̄ hoe
vreselec si hem es si moetē
hare wikē bi minnē En̄ die
te dusghedanē wesene sijn
ꝟcoren inder mīnē enecheit
en̄ noch daer toe niet volwassen en sijn si hebbē de ghewelt in hare moghentheit
vandʼ ewecheit Mer si es hē
ombekint en̄ oec anderen
Aldus secrete ꝟlicht de redene Dit sijn dʼ ziele ꝟlicht
de siele in alre waerheit
vandē wille gods . Want die


sine vonnessen leset vtē aenscine gods hi wʼct in alre redenē
na de wʼheit dier zedē dʼ mīnē
Dʼ mīnē sede dat es ghehorsā
te sine Dat es ꝯtrarie menechs vreems sedē En̄ hi moet
wʼkē butē elcs wʼke na de wʼdecheit der gheweldeghʼ mīnē .
die hare ghebod houdet na wʼheit hine es niemene onderdaē dan dʼ mīnē allene dienꝫ mꝫ mīnē beuaen heuet
Wie iet el ghesprokē woude
hebben hi sprect nadʼ mīnē
wille En̄ hi dient en̄ wʼct der
mīnē wʼke na harē wille
nacht en̄ dach in alre vrihᵗ
sonder beidē sondʼ vaer ende
sonder sparen na die vonnessen die hi ghelesen heuet vādʼ mīnē aenscine Die ꝟholen bliuē alle dien die bi
vreemdē wesene en̄ bi vrēdē dinghen dʼ minnē wʼke
begheuen om datse onghelouet sijn ondʼ de vreemde die
lieuer hebben en̄ betʼ recht
dunct haren wille ghewᵃcht
dandʼ minnē Want si niet
comē en sijn in dat grote
aenscijn dʼ gheweldeghʼ mīnē
dʼmē vri bi leuē moet in alrehande pine En̄ dese vriheit
seldi bekinnē en̄ diere omme
dienen seldi bekinnē De lie

de
makē
menegherande raet bi hē
seluen daer si dʼ minnē werke
bi ꝟsmadē Jn ghelikenessen
van grotʼ vriheit En̄ dat doēse oec om grote vroetheit En̄
selke ghebiedē ghebode daer
ieghen omdʼ minnē ghebode
te latene Mer die edele die
sine reghele houdē wilt na
dat hem ꝟlichte redene leert
hine ontsiet der vreemdʼ bode
niet noch hare rade Wat tormente soere hem af quame
van niemaren van scanden
van claghen Van waerden
van begheuenheidē van gheselscappe van hʼbʼgheloesheiden
van naectheidē van allen ghebreke dies dat menschē behoren soude in allen manieren Dat en ontsiet hi niet
om quaet te hetene Noch
om goet te hetene hine wilt
sijn altoes ghereet na ghehorsamheit van mīnē in al dat
si wilt En̄ pleghenre in allen
dinghen na wʼheit En̄ dore
alle tormenteleke wʼke in
de blijscap sijns hertē met
alder minnē ghewelt Aldꝰ
seldi met ghehelen leuene
gode soe sterkeleke anestarē
mettē suetē oghē dʼ eneghe
affectien die altoes liefs
pleghet na hare ghenoeghē


Dat es du salt soe hʼteleke Ja
vele meer dan herteleke dinen lieuen god anesien Soe
dat dine gheneychde oghen
dijnre begheerten bliue ane
hanghende in dat aenscijn
dijns liefs mettē doregaendē
naghelen der bʼrender gherinessen die niet en cesserē
Dan alreeerst moghedi rusten met sente ianne die op
ihesus borst sliep en̄ alsoe
doen noch de ghene die in
vriheiden der minnen dienē
Si rusten op die zoete wise
borst en̄ sien en̄ horē die heimelike woerde die ouʼtullec
en̄ onghehoert sijn dē volke
ouʼmids die suete runīghe
dies heilichs gheests Du
salt altoes stʼkeleke sien
op dijn lief dat du beghers
want die anestert dat hi begheert hi wʼt onstekeleke ontfunct soe dat sijn hʼte in hē
beghent te falierne om die
suete bordene dʼ minnen
En̄ hi wʼt in ghetrect ouermids ghestadecheit dies gods
leuens dʼ ꝯtēplatien daermē
gode altoes met ane sternt
Soedat minne altoes hare
seluen hem soe suete smaken doet dat hi al dies ꝟghꝫ
dat in ertrike es En̄ peynst


wat hem de vreemde doen
dat hi eer .c.wʼf sijns selues
ꝟteghe eer hi hem .j. ponte
liete ontbliuē te werkene
vandē dienste dʼ wʼdegher Mⁿ
Daer xp̅c fondament af es
God si met v en̄ gheue v
mede gherecht bekīnē
van minnen
seden
en̄ make u
condech wat dat si . Jc min̄e
lieue en̄ mijn lief mi alsoe
de bruud seghꝫ in de cātikē
Die ghenoech dʼ mīnē woude wiken hi soude noch Mᵉ
ꝟwinnē al Jc hope dat noch
wesen sal . Al eest ōs j deel
te lanc wete wi alles der
mīnē danc Die rechtʼ Mⁿ
wilt smaken Eest in dolē
eest in gheraken Hine
sal houdē pade noch weghe
Die dolen sal nader mīnen
seghe Beide in berghe en̄
in dale Bi vreēdē troeste
in pine in quale Butē allē
weghe van menschen sinnē
Dreghꝫ hē dat stʼke ors vā
mīnē . Want redene en
mach begripē niet Hoe
minne mꝫ minnē lief doʼe
siet En̄ hoe Mᵉ in allē leuꝫ
vri . Ja alse si tʼ vᶦheit comē
si Die vriheit die de mīne
can gheuen Sine spaert
doet noch leuen . Si wilt


al mīne sine wilt niet mē
Jc late dē rijm hiers ute dē
sen . want met ghenē sinnē
en machmē ute bringhen
de materie van minnen Dʼ
ic u in meyne en̄ wille ic en
segghe niet el daer toe behoeft mē metter zielen te spᵉkene Onse materie es te
wijt want wi nemē minne
die god selue bi naturen es
Ghewareghe Mᵉ en hadde nie
materie Si es sondʼ materie
metter rikʼ vriheit van gode altoes gheuende in rijcheiden En̄ wʼkende mꝫ fierheiden En̄ wassende in edelheiden Ay moesti volwassen na
uwe wʼdecheit daer ghi van
gode toe ghemaent sijt sondʼ
beghin Hoe moechdi ghedoghen dat god uwes ghebᵘket met siere naturen en̄
ghi niet sijns en ghebrukꝫ
Hoe mi dat becomt dies
moetic swighen want dat
ghi hebbet dat leset alse gi
wilt ic sal swighen God moete wʼken na sijn betamen
Jc mach segghen alsoe heremias seide . Here du heues
mi bedroghen en̄ ic ben
ghʼne bedroghē van di .
Die ziele die ongheriinlecst es die es gode alre


ghelijcst Ongherijnleec houdet v van allen menschen
indē hemel en̄ indʼ erden tote dien daghe dat god ꝟheuen es vandʼ erdē En̄ dat
hi u alle dinc met hē mach
trecken Selke segghē dat
hi meinde ane den cruce dʼ
hi ane ꝟheuen was Mer
alse god en̄ die zaleghe ziele
.j. sien soe es hi mettʼ zaleghʼ
zielen alre scoenst volhogꝫ
vandʼ erden want alse hare
el niet en es dan god Ende
si ghenen wille en behoudꝫ
dan dat si sijns enechs willen leuet En̄ de ziele te
nieute wʼt en̄ mꝫ sinē wille
wilt al dat hi wilt en̄ in
hem ꝟswolghen es en̄ te
nieute wordē soe es hi volhoghet vandʼ erdē En̄ soe
trect hi alle dinc te hem
En̄ soe wʼtse met hem al
dat selue dat hi es Die ꝟswolghene zielen die aldꝰ
in hem ꝟloren sijn die ontfaen in minnē hare zielen half alsoe de mane hare
licht ontfeet vandʼ sondenē
Die eneghe kinnissen die
si dan bringhen vā dien
nuwē lichte danē si comē
en̄ dʼ si wonē . soe veet dat
eneghe licht dat ander ane


En̄ soe wʼdē de .ij. halue zielē
een en̄ soe eest tijt Had hi na
dit licht ghebeidet v lief te
kiesene soe mochtijs vri zijn
want si mꝫ dien eneghē lichte daer god hē seluē mꝫ cledꝫ
ꝟgadert en̄ ghecledet sijn . hoe
dese .ij. halue zielen een wʼden
daer hoert hʼde vele toe Jc en
derre nemmeer af segghē
want mijn ongheual es te
groet tʼ mīnē En̄ oec om dat
die vreemde netelen soudē
plantē daer de rosen staen
souden Dus late wijt nv God si
met v
DJe ne᷑ dʼ gherechte Mᵉ
vte comt . die heuet .xij.
urē die de minne bʼueᵉn uut
hare seluen en̄ bᶦnghense wedʼ
in hare seluē En̄ alse mīne
dan wedʼ comt in hare seluē
soe bringhen si daerse die onghenoemde uren omme ute
haddē gheiaghet Dat es een
soekende sen En̄ ene begherende hʼte En̄ ene mīnende
ziele En̄ alse Mᵉ dese bringꝫ
soe wʼptsise indē abis der
sterker naturen daer Mᵉ
ute gheborē es en̄ gheuoedet Dan comē die onghenoemde uren in die ombekinde nature Dan es Mᵉ te
haer seluen comē en̄ ghebᵘ

kꝫ haerre naturen benedē
hare en̄ bouen hare en̄ al ōe
hare En̄ alle die dā benedē
deerre kinnessen sijn hen
gruwelt vandē ghenen die
hier in gheuallen sijn en̄ dʼ
in wʼken moeten en̄ leuen
en̄ steruen alsoe Mᵉ ghebiedꝫ
en̄ hare nature De eerste onghenoemde ure vandē .xij.stē die
de ziele inde nature dʼ minnē
trecken Dat es dat de mīne
hare seluen openbaert ende
beruert onuʼsien en̄ onbegheert
alse mens menst moedet na
hare wʼdecheit En̄ dat sise soe
sterke nature soe si es in haʼe
zeluen dat bliuet te ꝟstane
en̄ daer om̅e hetꝫ wale ene
onghenoemde ure De andʼe
onghenoemde ure es dat de
mīne dʼ hʼtē vandʼ sterke!!! doet
gheuet smakelecheit en̄ doetse stʼuē sondʼ stʼfelecheit Nochtan dat de ziele dus corteleke
de Mᵉ bekint heuet en̄ datse
cumeleke es gheuallen vādʼ
eerster urē indie andere
DE derde onghenoemde ure
es Dat de Mᵉ doet leren bi wat
sakē datmē stʼuē en̄ leuē mach
in hare En̄ openbaert dat
mē niet minnē en mach
sonder grote pine DE vierde onghenoemde ure es


Dat de minne der zielen gheuꝫ
te ghesmakene hare ꝟhoelne
oerdele die diepe en̄ donkʼe zijn
dan die afgronde Dan doetse
hare weten hoe ellendech mē
es sondʼ mīne Nochtan en kītse dat wesen dʼ mīnē niet Dat
mach wel zijn ene onghenoēde ure eermen de minne bekint dat mē hare oerdele ontfeet De vijfte onghenoemde
ure es . Dat Mᵉ de ziele verleidet en̄ dat hʼte en̄ doet hare .
doen ene opuaert vte hare
zeluen en̄ vte dʼ naturē dʼ Mⁿ
in de nature der minnen
En̄ dā ꝟliest si dat wonderē
vandʼ cracht En̄ de dōkerheit
vandē oerdele En̄ ꝟghet der
pinē vandʼ minnē En̄ dan en
kintse de minne niet in ghene nature dan slechs in Mⁿ
Dat scijnt ene nedʼheit ende
en es niet . Daer om̅e maghꝫ
wel hetē ene onghenoemde
ure als mē alre naest soude
kinnē dat mē dan dʼ kīnessen alre slechtst es DE seste
onghenoemde ure es Dat Mᵉ
ꝟsmadet redene en̄ al dat in
redenen es en̄ daer bouen en̄
daer onder Wat dat tʼ redenen behoert dat es al ieghē
saluut dʼ gherechtʼ naturē
dʼ minnē Want redene en


mach dʼ minnē nemē noch
gheuen Want gherechte redene dʼ minnē dats altoes
ene wassende vloet sonder
peys en̄ sondʼ ꝟghetē DE
seuende onghenoemde ure
es Dat gheen dinc wonē
en mach in de mīne noch haʼe
en mach gheen dinc gherinē
sondʼ beghʼte En̄ hare ꝟborghenste name dat es gherinē
en̄ dat es ene nature die utʼ
minnē selue springhꝫ Want
mīne es altoes begherende
ende rinende en̄ terende in
haer seluen Nochtā es si ī
hare seluen al volmaect Mīne mach wonē in alle dinc
De minne mach wonen in
caritate Mer caritate en mach
niet wonen in minne Jn Mᵉ
en mach wonē ontfermechᵗ
Noch ghenadecheit noch oetmoedecheit noch redene noch
vresen noch sparē noch mate
noch ghene dinc Mer in
al desen woent minne En̄
alle dese wʼden vte minne geuoedet Mer sine ontfeet
gheen voetsel dan uter geheelheit haers selues DE
achtende onghenoemde ure
es Dat dʼ mīnē nature in
hare aenscijn es alre wonderlecst te bekinnene De


aenscine pleghen nochtan alre
openbaerst te sine En̄ dat es
hare dat ꝟborghenste want
dat esse selue in haer seluen
Hare andʼe lede en̄ hare wʼke
sijn betʼ te bekīnene en̄ te ꝟstane DE neghende onghenoemde ure es Daer minne
es in harē stercstē storme
En̄ in haren scerpstē ontmoete En̄ in haren diepstē besoeke daer es hare aenscijn alre
suetst En̄ alre ghemakelecst
En̄ alre minlecst En̄ daer
heuet si alre lieflecste ghedane En̄ soe si diepe wondet
dien daer si op stormpt soe si
metter wʼdecheit van harē
aenscine dien si mint sachtʼe
in haer seluē ꝟdrenket .
DE tiende onghenoemde ure
Dat minne niemanne te
rechte en steet Mar hare
steet alle dinc te rechte De
mīne neemt gode de crachte
vandē oerdele vandē ghenē
die si mint De mīne en
wiket heilighen noch mēschen noch Jnghelen noch
hemel noch erde Si heuet
de godheit bedwonghen in
hare nature Si roepet in
de hʼte dʼ mīnēdʼ mꝫ luder
stemme sondʼ peys en̄ sondʼ
ꝟgheten Mint de minne


De stemme maect soe grote
cracht si ludet van onghehoertheidē vᵉseleker dan de
dondʼ Dit waert es de bant
daer si hare uāghene mede
bendet Dit es dat swaert
daer si hare ghereenne mꝫ
wondet Dit es de roede daer
si hare kindʼe met castijt
Dit wart es de meesterie
daer si hare ionghʼen met
leert DE elfste onghenoēdde ure es Dat si besit met
ghewelde dien si mint soe
dat sijn sen ene ure buten
minne niet wandelen en
mach noch sijn hʼte beghʼen
noch sine ziele mīnē Die
mīne maect sine memorie
soe enech dat hi ghedinken
en can om heilighen noch
om mēschē noch dies hemels noch dʼ erdē noch der
Jnghelen noch sijns selfs
noch goets Dander mīnē
allene diene besetē heuet
in nuwʼ ieghenwʼdecheit
DE twalefste onghenoēde ure es Datter mīnen
ouerste nature ghelijct
[daert] ierst springhꝫ ute hare seluen en̄ si wʼkꝫ met
hare seluen En̄ si es soe
sinkelec in hare seluen si
doet al ghenoeghen in ha

re nature Si es soe ghenoechlec in hare seluen al en mīde nieman de mīne . hare name gaue hare minsamheidē
ghenoech in de eersamme
nature haers selues Hare
name dat es hare wesen bīnen hare Hare name sijn
hare wʼken butē hare Hare name es hare crone bouen hare Hare name dats
hare gront onder hare .
DJt sijn de xij onghenoēde uren der mīnen want
in ghene ure van desen .xij.
en can men dʼ mīnen minne
ꝟstaen dan die ic seide die indē
abijs dʼ sterkʼ naturē dʼ mīnē
gheworpen sijn ochte die daer
toe behorē Die dat sijn die
ghelouenre vordere in dan
si ꝟstaen
God si uwe mīne Lieue
hʼte sijt vlitech in gode
en̄ en laet u niet ꝟdrieten
wat soe u ontmoet . Want
de tijt es cort en̄ hier es uele
te doene En̄ de loen es groet
Jc en hebbe niet vele gheclaghꝫ en̄ ic en wille niet dat
ghi moede wʼt ochte claghet
En̄ pleghꝫ onser minnē en̄
laetse haers selfs ghebᵘkē
Sijt vroet en̄ pijnt v te ꝟstane welc de doechde sijn dʼ


mē gherechte mīne met ꝟcrighꝫ Hebbet ontfʼmechᵗ
en̄ en begheuet niemanne
tʼ noet Dē liedē dunct dat
hē haʼe hebbinghe al besech
wʼt . en̄ hare vrede en̄ al dat
si ꝟcᶦghen moghē Dus hebbense lieuʼe haren vrede dā
dʼ andʼe Ghi sout v alsoe bloet
houden om gode en̄ alsoe bistierech van alre vreemder
rasten dat v nēmermeer dīc
te goede wʼden mochte dā god
allene En̄ alse dies niet
en ware soe soudi alsoe wee
hebbē om hem alse ene vᵒuwe
die haers kints niet en cā
ghenesen alsoe eest mꝫ hem
die minnen . sine ꝯnenre
ghebrukē en̄ sine ꝯnenre
onberen dus comt dat si
ꝟuarē en̄ ꝟderuen Hier
omme eermē lief ꝟcᶦghet
soe salmē om lief te vriene
alle dinc scone en̄ wel doen
Te allen dinghen . en̄ te allen
lieden . te vreemdē en̄ te bekinden omde wʼdecheit sijns
liefs En̄ om hoghe mare
en̄ om gode die sijn lief van
hem ꝟnemē sal Want hi
houech es en̄ hē wel ꝟsteet
Alse hi dan bekint de gᵒte
pine en̄ die sware ellende
die sijn lief dore hē ghedoghꝫ


heuet en̄ dien sconē cost Sekʼ
soe en mach hijs niet laten hine
moet meten met minnen Ende
hem seluē al weder gheuen hier
met vrijtmē lief . Alsoe lange
alsmen lief niet en heuet soe
heuet mēt . met dienste vā allē
doghede Mer alsemē liefs selue pleghen sal soe selen alle
die dinghe daer dienst te uorē
omme ghedaen was buten
besloten zijn en̄ binnē ꝟgheten . Alsmen om mīne dient
soe salmen dienst doen Ende
alsmen met minnē lief mīnē sal soe salmē al butē sluten en̄ Mⁿ ghebruken met
alden niede Mꝫ aldē wesene
En̄ sijn ghereet te ontfane
die sondʼlinghe vrocht die
lief in minnē can ghewīnē
Daer ieghen selen die cᵃcht
altoes ghereet sijn en̄ alle
die aderen En̄ die oghen
zelen altoes daer in starē
En̄ alle de vloede dʼ soeter
bloede al in al dore vloten
Dus soude mīne ī Mⁿ leuē
DJe gode wilt ꝟstaen
en̄ kinnē wat hi es
in zinē name en̄ in sijn
wesen hi moet gode al geheel sijn . Ja alsoe gheheel
dat hi hem al si en̄ sonder
hem seluen . Want carita

te en soeket niet dat hare es
En̄ mīne en pleghet niet dā
haers selues Daer omme
ꝟliese hem seluen die gode
vēden wilt en̄ bekinnē wat
hi es in hem seluen Die lettel weet hi mach lettel segghen dat seghꝫ de wise aug!!!
Alsoe doe ic oec wet god . vele
gheloue ic en̄ hope an gode
Mer mijn wetē vā gode es
cleine een cleine gheraetsel
maghic van hem gheradē
want men mach gode niet
toenen met menschē sinnē
Mer die metter zielē gherenen ware van gode hi soudʼe
iet af moghen toenē den
ghenen diet mettʼ zielen
ꝟstonden Ꝟlichte redene
toent den inneghē sinnen
j lettel van gode dʼ si bi moghen wetē dat god es ene
eyseleke en̄ ene ouʼ vᵉseleke
suete nature ane te siene
van wondere En̄ dat hi
alle dinc es te allen ende in
allen dinc gheheel God es
bouen al en̄ ōuerhauen
God es onder al en̄ ōuʼdruct
God es binnē al en̄ onghesloten God es butē al en̄
al omgrepen Hoe god bouē al es en̄ onuʼhauē dat es
dat hi die ommeteleke ne᷑


die hi selue es in ziere ne᷑n
eweleke heuet en̄ heffen sal
in hoechedē Daer omme
dat hi dat zelue es dat hi heft
soe en ꝟheft hi hem seluē niet
en̄ es onuerhauen En̄ wāt
die ewelecheit sijns selfs oefent sijn wesen sondʼ inde En̄
oefent metten wesene sondʼ
beghin in enē ghebrukene
siere hebbeleker minnē Dꝰ
houdet de diepte vā sinen
wesene sonder ane ghincne
sine hoghelinde onuerhauē
Sijne selues vreseleke suete nature custene alrebest
Soe ualt sine onuʼhauēhᵗ
in de diepte sijns gronds
Dus bliuet hi onuerhauē
En̄ meer hi maent dē mēschen altoes enecheit van
sijns selues ghebrukene
En̄ si roerē en̄ waghē alle
bidʼ cracht siere vᵉseleker
manīghen Den selkē vereyset hare gheest bi siere
gherechtʼ manīghē en̄ dolē
En̄ selkē wect hi mꝫ fierē
geeste en̄ staen op mꝫ enē
ꝟstormdē nuwē wille ende
heffen hem na ziere onuerhauenheit die ons eweleke
ontlinghꝫ en̄ ontheft int
hoechste hoghe En̄ want
wij sijn rike roepē dat ōs


toecome en̄ wi soe wedʼ manen sine enecheit ī drien
ꝑsonē . Wi eyschen de cᵃchte
van hem en̄ sijn rike wesē
in enē vaderleke toeuerlate Wi eyschen sine onste
en̄ sine wise leringhe En̄
wi begheren sinē minne
broederleke met onsē vadʼ
te oefēne en̄ al dat selue
kint met hem te sine in
mīnē en̄ in erue dat hi es
Wi eyschene in siere goeden en̄ in siere claerheit
en̄ in siere ghebrukenessē
en̄ in sine wondere Ende
soe wʼdē wi mettē vasten
lime dʼ anecleuenessen .i.
gheest met gode om dat
wi metten zone en̄ met
dien heilighen gheest dꝰ
manē den vader Ja de
iij ꝑsone met al dat si
sijn Om dat dit dus es
soe bliuet god oec onuʼhauen En̄ want wi zijn
rike eyschen te ons wine
moghenne oec niet heffē
Want hine ꝟwaghꝫ niet
dan van hem zeluē en̄
daer met roerē alle creaturē in harē wesene Dꝰ
bliuet god onuʼhauen
want god bouen al es
en̄ alles al euene effene es


Dus es hi alre hoechst en̄ onuʼhauen Dien dat god met hē
zeluen ꝟhoghet ia sonder dē
aerdschen man dien sal hi
diepst in hem trecken en̄
sijns ghebruken in onuerhauenheiden . Ay deus wat
wondʼe ghesciet dan daer dʼ
groet onghelijc effene en̄
al een wʼt sonder ꝟheffen
Ay ic en dar hier af nemmeer scriuē ic moet emmer vanden bestē meest
swighen dore mijn ongeual en̄ om dat wel na nieman en ghemest ane hē
seluen dat hi van gode niet
en weet Den liedē dūkes
soe lichte ghenoech ende
horense dat si niet en ꝟstaen soe twifelen si En̄
hier omme quetse ic mi
dat ic niet segghen en dor
ieghen mēschen noch scᶦuen dat der pinē wʼt es
ochte woerde na miere
zielen gront Dat ander
dat god ondʼ al es en̄ onuʼdruct dat es dat die gᵒnt
siere eweleker naturen
alle dinc onthoudet en̄
voedet en̄ rike maket mꝫ
alsoe selkʼ rijcheit alse
god es in godleker rijcheit Om dat sine diepe


ondʼste en̄ sine ouerste hoghede heuet ene hoghede
soe es god onder al en̄ onuʼdruct Om dattene alle
menschen oec louē na sijn
hoechste hoghe dat mīne es
en̄ niet men ane hem Soe
minnen sine oec sondʼ anebeghin in sine eweleke
nature daer hi alle dien
die god met gode zelen wʼdē eweleke ghenoech met
sal doen Daer al met te
sine ondʼ al dʼ hi onder al
met es Jn onthoudene al
En̄ in voedene al soe bliuꝫ
hi onuerdruct Want si
heffene ewelike alle urē
met nuwer begheringhē
van treckender viereghʼ
minnen Nu en dar icker
oec nemmeer toe segghē
om dat wi gods niet en
kinnē hoe hi al es te allen
Dat dʼde dat god binnē
al es en̄ al onghesloten
dat es in die eweleke ghebrukenesse sijns selues
En̄ in die deemstʼe cracht
sijns vader En̄ in die wōdʼe dʼ Mⁿ sijns selues En̄ in
die clare onuʼuloedeghe
vloede sijns heilichs geests
Hi es oec in die eneghe
storme die alle dine doemē


en̄ benedien na hare ghetamen Daer binnē es hi ghebrukeleke na sijns selues
glorie die hi in hem seluē es
Alle die waren en̄ sijn ende
wesen selen ia in welkē hē
behoert te sine hi ghebrukꝫ
siere weeldeghʼ wondere dʼ
mꝫ in alre volre glorien
Ay dat daer binnē es dat moet
meest ꝟsweghen sijn . want
daer en sijn dʼ vreemdʼ weghe
niet in . Al es hi dan binnen
al daer omme es hi ōgheslotē
want god sine enecheit ute
gheuet in ꝑsonē en̄ heuetse
gheneighet in .iiij. weghen
Hi gheuet dien ewelekē tijt
dat hi selue es in onuʼuolchleker minnē en̄ in ombegᶦpelecheden alre geeste die
een gheest met hē niet en
sijn alsoe in al dat hise selue
mꝫ sinē gheeste gheeft en̄
al gheuet dat hi heuet en̄
al es dat hi es Dien hi den
wech leidet dien en mach
niemēt volghen bi cᵃchte
noch bi liste sondʼ die . die
sijn hoghe gheest dʼ met .j.
met hem gheeft Dese sijn
met hem ute allē ghemeinē
weghen Dit es de eerste
wech vandē vier en̄ de ouʼste
daer niet met redenē toe


te segghene en es het en ware daermē met ghegheestʼ
zielen te ghegheester zielē
spreke Die wech . es daer
daer . hi utē wesene wech es
Die .iij. andʼe weghe daer hi
hem toe gheneighet heuet
sijn dit Die een es dat hi
ons gaf sine nature De
andere es hi velde sine sbʼe
De dʼde es hi neyghede den
tijt Hi gaf sine nature
inder zielen mꝫ .iij. cᵃchten
sine .iij. ꝑsonen met te
mīne Met ꝟlichtʼ redenē
den vadʼ Mettʼ memorien
den wisen gods zone . Mꝫ
hoghen bʼrenden wille den
heylighen gheest Dit was
de ghichte die sine nature
dʼ onser gaf hem met te
minne . Hi uelde sine sbʼe
dat was sinē heilighen
lichame die viel in de hāde siere viande om de Mᵉ
siere vriende en̄ heuet
hem seluē ghegheuen
te etene en̄ te drinkene
alsoe uele en̄ alsoe na
alsmen wilt Dat es ongheliker dan ene ziere
ieghen alle de werelt
Ja uele cleinre eest datmen van gode heuet
ieghen datmē vā gode


hebben mochte ghetᵒude mē hē
en̄ woudement van hē hebbē
Ay hoe ongheuoedet blijfter
hʼde uele en̄ hoe cleine terē si
op hē . duere vele . diene alst
van rechtshaluen etē en̄ drīken Hi neighede dē tijt dat
es ꝟste na onse goede leuen
te beidene alse wi willen
Sinē mont siet mē gheneighꝫ tote ons cussene die
wilt Sine arme sijn ontploken lope in die ghehelsꝫ
wilt sijn . Ja corteleke geseghꝫ alsoe heuet hē god
gheneighet metten tide ī
allen datmē hebbē mach
dat mē hebbē wilt ende
kinnē mach alsoe uele
alsmē wilt en̄ alsoe na alse mē wilt . dat hi een si
in Minnē en̄ in ghebᵘkenessen met ons Die de
weghe uolghen dat hi sine
ne᷑ gaf die leuē hier alse
indē hemel Si oefenē hē
in minnē sondʼ groet
wee en̄ in deuotien en̄ in
ghenoechten en̄ in weeldē
daer sise hebben moghē
sondʼ groet wee Die andʼe die dien wech gaen dat
hi sine sbstancie velde die
leuē alse in die hille dat
comt vandʼ vreseleker


maninghen van gode . Hem
es soe vreseleke te moede
hare gheest ꝟsteet de cᵃchtechheit dies na vals en̄ hare
redene en caens niet ꝟstaen
hier omme doemē si hē zeluē
alre uren Al dat si sprekē
en̄ wʼken en̄ dienē dat dūct
hem ombequame en̄ hare
gheest en ghelouet niet dat
grote te ꝟuolghene Dit
houdet hare hʼten buten
hope Dese wech leidse hʼde
diep in gode Want die grote
onthope leidse over alle stᵉcke en̄ dore alle passaghen
en̄ in allen ghewareghen
staden . Die inden dʼden weghe sijn die volghen den
gheneichden tide die leuē
alse int vagheuier Si bʼren met inneghʼ beghertē
sondʼ cesseren om dat hē al
es vore gheneighꝫ De mōt
ghebodē de arme ontplokē
en̄ dat rike hʼte ghereet
Dat vreseleke ontpluken
maect hem hare zielē grōt
soe diep en̄ soe wijt datse
niet ꝟuult en cōnē ghewʼden Dat wide ontdoen vā
gode maentse alle urē vā
binnē bouē hare gheleistē
Want in sinē rechterē arm
zijn behelst alle zine vriē

de hemelsche en̄ erdsche in
ene ouʼuloetleke weelde En̄
in de slinke zide behelst hi
de vreēde die met bloeten
ꝟscraeptē gheloue te hem
selen comē om siere vriēdē
wille Soe dat ꝟuult wʼde
de eneghe volle blijscap in
hem diere hem nie en ghebᵃc
Om sine goede en̄ om sine
gheminde gheuet hi dē vreēden sine glorie en̄ maectse
alle vriende vā mayseniedē
Ay die zoete manīghe en̄ dat
opene hʼte doetse manē om
ghebrukē Die vloyleke rike
wondere vte siere rikʼ hʼten
die doense gapen bouē redene
en̄ bʼren sondʼ blusschen Dʼ
omme eest vagheuier Want
al bʼrē si dat si vandē viere
soe onghebʼrent sijn Die
volcomene minne es .j. bᵃnt
Si bʼrē om hē ghenoech te wʼdene en̄ die wʼheit siʼe rikʼe
openre hʼten seghet haren
gheeste . dat hi al hare sal sijn
Met dien toeuʼlate dore vlieghē
si al de hoeghede der minnē
Dese sijn int teren sondʼ voedē
Om dies god alle dese weghe
vte heuet ghegheuē hē met
te volmīne dat hi van binnē
es soe es hi binnē al en̄ al
onghesloten Want men


met desen .iiij. weghen in
sijn alre binnenste comen
mach Den vijften wech
gaen de ghemeine metten
slechten gheloue die met
allen utersten dienste te
gode gaen Die dē tijt in
gaen dē eersten wech die
god selue es in onuʼuolchleker crachten en̄ in ombegripeleker minnē die
gaen te mids in hem . vā
dieptē in dieptē Si gaen
ute alre zine weghe Die
den wech dore dē hemel te
gode gaen si hebbē terē en̄
voeden want hi zine nate᷑
gaf soe nemē sise vrileke
Dese wonen hier int lant
des vrēdē Die dē wech dore
de hille gaen te gode si wʼdē
gheuoedꝫ sondʼ terē want
sine connēs ghelouē noch
ghehopē dat si dʼ mīnē in
harē sbstantilikē wesene
voldoen mochten Dese wonen int lant der scout En̄
redene dore rent alle hare
aderen en̄ hetet hē heffen
den inual van gode en̄ van
alle ghemindē menschen
in .j. hoghe Sine cōnē ghelouē dat si gheuoelē Dus
roertse god van binnē in
woede sondʼ hope Die den


wech dore dat vagheuier te
gode in sine diepte gaen
Die wonē int lant des heilechs torens Want wat hē
in toeuʼlate ghegheuē wʼt
dats saen ꝟteert in diē gapendē diepē niet Dit doet
altoes wassen die tornechᵗ
der zielen Dat si mꝫ īnegē
gheeste weet dat onuʼbliuē
vā gode dat hi iet heuet
datse niet en volheuet
noch niet en vol es Dits
die toernecheit dʼ zielen
Noch es een naerre torē
selker zielen dies ic swighen moet want men
mꝫ al desen weghē in gode
geet Dore hem seluē doʼe
dē hemel dore de hille
dore dat vagheuier daer
omme es god ongheslotē
al es hi binnē al Dat
vierde es dat god butē
al es en̄ al ōgrepē Hi es
butē al want hine rustꝫ
in ghene dinc dā in die
druusteghe nature siere
vloyender vloedeghʼ vloede die al omme en̄ al ouʼvloyen Dat eest dat men
seghꝫ in dē cantikē Oleū
effusū et cetʼa Alse olie
es dijn name vte gegoten daer omme minnē


di die opwassende Ay hoe
waer seghet die bruud
die dat wel ꝟsteet en̄ van
hem seghꝫ dat sijn name
vte es ghegoten bouē alle
weghe vet te makene elkē
na sine noet en̄ na sine wʼdecheit en̄ na sijn ambacht
van dienste dat god vā hem
hebben sal Dat vloyen vā
sinē name gaf ons te kīne
in #pflourpheten ꝑsone sinē eneghen name Die vloet
sijns enechs ewelecs name
storte vte met vreseleker
druust van manīghē die
si hem ondʼmanen eenuoldech en̄ drieuoldech De
vader sturte vte sinē name
in crachtegher wʼkē En̄
in rikʼ ghichten . en̄ in gerechtʼ gherechtecheit De
sone goet ute sinē name
in toenlecheidē vā bʼrēdē
onste En̄ in ghewareghʼ
redenē En̄ in hʼtelekē tekenē van minne Die
heilighe gheest goet ute
sinē name in grotʼ claerheit sijns gheests ende
sijns lichts En̄ in grotʼ
volheit van vloyleken
goeden wille En̄ in iubilatien van hoghen
sueten toeuerlate onge

brukenesse van Mᵉ . De vadʼ goet ute sinē name en̄
gaf ons dē zone en̄ haeldene
wedʼ in hem seluē De vader
goet ute sinen name en̄
sende ons dē heiligē geest
De vadʼ goet ute sinē name
doe hi dē heilighen gheest
maende weder in te comene met al dat hi hadde gegheest De sone goet ute
sinē name doe hi gheboren wʼt ihesus Doe hi met
dien name woude uet
maken al onse maghʼheit en̄ behoudē woude
sijn De sone goet ute sinē
name doe hi ihesus xp̅s
wʼt ghedoept Daer met
besciet hi ons dʼ kerstine
vetheit . die na sinē name
hetē En̄ met sinē name
en̄ met sinē lichame wʼdē
gheuoedꝫ . Ja en̄ ꝟdoene
int terē alsoe begheerleke
en̄ alsoe vetteleke en̄ alsoe
smakeleke alse si selue willen Dat es alsoe onghelijc
alse dat scerpe van eerre
naeldē ieghen alle de wʼelt
metter zee Onghelijc
meer vetheiden mochte
mē smakē en̄ gheuoelē
van gode sochtemēt ane
hem begheerleke met


mīnendē toeuʼlaete En̄ alse
men wel met rechte op hē
proeuē mochte Die fierleke bekinnē woude dat ute
stortē van sinē name hi
soude de opwassende sijn
diene minnē soude De
zone goet ute sinē name
in wondʼe doe hi met siere
doet leuē en̄ licht voerde
ter hillen die doch doet
es sondʼ leuen Daer voerde hi leuen en̄ licht daer
gheen licht wesen en sal
Daer haelde sijn name
sine gheminde in clarē
lichte en̄ in volre vetheit
Die zelue name bʼrende
die daer bleuen metten
eweleken viere dʼ deēstere
doot Ay hoe deemster es die
doet daermē sinē name
niet en kint Die sone goet
vte sinē name doe hi seide
vadʼ ꝟclaert mi met dier
claerheit die ic hadde
bi di eer de werelt was
Niet dat hem de claerhᵗ
ie ure ghebrac Mer hi
woudse met hē ꝟclarē
doe hi met hem alle dinc
ghetrect hadde alsoe hi
doe seide . Jc wille vadʼ
dat si alsoe .j. sijn in ons
alse du vadʼ in mi ende


ic in di Dit was dat lieflecste
dat god ie openbare seide dat
men inder screfture leset
Doe voer hi in met sinen
name dien hi ouʼgroet ute
hadde gheghoten en̄ dien hi
oec hʼde vet menechfout wedʼ
in hē storte alne wasser
nēmeer het was ghemenechfout Want alle dine
was sondʼ ane beghin alsoe
gᵒot in hem alset sonder
inde wesen sal . Al eest bidʼ
vettʼ olien sijns hoechs namē ute gheghoten ende
ghemenechfout Die heilighe gheest goet ute sinē
name dat van hē vloyē
alle die heilighe gheeste
en̄ die Jnghele die daer
regneren in glorien .
Hare name daerse in
gheoerdent sijn die hetē
coere en̄ die sijn vte dē
name gheghotē En̄ die
heilighe gheeste vandē
hemele en̄ vandʼ erden .
En̄ die goede geeste die
noch niet gheheilecht
en sijn noch selke sʼe
gheheilecht en selē sijn
En̄ alle geeste sondʼlīge
en̄ ghemeine die heuet
sijn name alle ghegeest
elcken na de mate van


ghemintheidē sijns gheests
Sijn name gheest alle wise
gheeste en̄ alle snelle geeste
en̄ alle stʼke geeste en̄ alle
suete geeste . dese geest hi
al Sijn name es oec ouʼ
al ertrike ghegoten opte
ghemeinte te onthoudene
en̄ te voedene elken na sine ghemintheit Dus es
god buten al want yet van
gode es god altemale En̄
want elc van hem heuet
na zijn betamen soe begᶦpt si elc van hē al dat
hijs heuet dus es hi al omgrepē En̄ want de vadʼleke cracht alle urē soe
vreseleke maent sine
enecheit om ghebrukē
daer hi hē seluē ghenoech
met es soe begᶦipt hi hē
seluē alle uren al En̄ ia
al elcs wesen hoe sijn name gheghotē es al begᶦpt
hijt indie enecheit sijns
selues En̄ al maent hijt
in ghebrukene sijns selues Oec omgᶦpene die
inneghe gheeste vandē
vier eersten weghen
die in hem seluē gaen
en̄ die dat selue sijn willen in al dat hi es ende
hem niet te vorē gheuē


en willen sine willene met
toeuʼlate en̄ met minnē al
ꝟcrighen En̄ al dat selue sij̅
dat hi es sondʼ mē Die inneghe gheeste van minnen
die omgᶦpene al omme En̄
die iubilatie sijns wonders
die omgrijptene met volre
welden bouen al En̄ die vadʼ die omgrijptene met gerechtecheden in sijn enech
recht En̄ daer omme sijn .
sijn oerdele diep en̄ donker .
alse die afgronde en̄ bouē
al die gherechtecheit des vader en̄ die iubilatie sijns
gheests En̄ alsoe begrijpt
de vader des soens gherechtecheit en̄ des heilichs geests
En̄ ia in allen geesten die
hi ghegheest heuet in Jubilatien en̄ in vol ghebrukē
van .Mⁿ. En̄ dʼ in eest wondʼ
dat god to uollen omgᵉpē
es Dus es god met aldē
vloeden van sinē name
ouʼvloyende in al en̄ omme
al en̄ bouē al en̄ in ghebᵘkene van minnen omgrepen Nu sijn de .iiij. wesene
van gode in een gheheel
ghebruken comen Die geheelheit omme sit cierleke
in enē cierleke met .iiij. diʼen
Die aer sal alle uren vliegē


met vlieghedē vloghelen
na die hoechede hoe god bouen al es en̄ onuʼhauē Die
osse sal besittē de stat hoe
god ondʼ al es en̄ onuʼdruct
Die leeu hoedet de stat hoe
god binnē al es en̄ onghesloten Die mēsche besiet de
stat hoe god butē al es en̄
al omgrepen Die innege
ziele die aer sal sijn die sal
vlieghen bouē hare seluen
in gode alsoe mē leset vandē
.iiij. dierē Die vierde vloech
bouen hem vieren alsoe hi dede doe hi seide . Jnpᶦncipio ꝫ
Die aer siet in de sonne sōdʼ keren soe doet oec de īneghe ziele sondʼ wedʼsien in
gode Johannes sal de wise
ziele zijn indē coer Dats
inde oefenīghe vā gode in
minnē Daer en salmē
ghedinken heilighē noch
menschen dan allene vlieghen in die hoghede gods
Alse dies aers ionc in de
sonne niet ghesien en can
soe wʼpt hijt ute Alsoe sal
de wise siele van hare wʼpē
al dat de claerheit haers
gheests ꝟdōkʼen mach
Want dʼ wisʼ zielē en steet
niet te rustene al die wile dat si aer es sine vlieghꝫ


alle uren na dien ouʼhauene
hoecheit Die diere ghingē
en̄ keerden weder en̄ si gīghen en̄ en keerden niet
weder Datse niet weder
en keerden dat es dat die
hoecheit nēmʼmeer volheuen en wʼdet Datse wedʼkeerden dat es in die wide
en̄ diepte en̄ in die effene
wesene te sine en̄ te siene
GOd si v indʼ wʼheit dʼ
hi god en̄ minne mꝫ
.i. es Es hi v in die minne
soe moeti hem met u seluē
Mᵉ leuē Op dat toeuʼlaet
soe gheuet v tʼ wʼheit die
hi selue es . Alsoe enich leuet dor heiligher mīnē
om pure minne Niet
om uwe ghenoechte siʼe
mīnen te pleghene in
uwʼ oefenīghen Mer in
dien wʼken sijns te pleghene die mīnē ghenoeghen
Jn al dien dattu god gheuꝫ
hoe scone dat es dien en
gheuet v cussen niet . voʼe
dien dach dat ghi wet
dat eweleke durē sal Sijt
vroet nu daer ghi sijt
ghi hebbes wel te doene
en̄ bouē alle dinc beuelic
v dat ghi v hoedet daer
herde wijsleke vā sondʼ

lincheidē diʼe daer hʼde vele
es Noch van lieuen noch
van leden en ondʼwindet
v van hem niet Sijt oetmoedech alle uren in al
en̄ oec niet soe oetmoedech
dat ghi iet sot wʼt Ende
wʼheit en̄ gherechtecheit
achtʼlaet in al dien dat
ghise gheleisten moghꝫ
Want ic segghe v voer
waer die lieghꝫ in oetmoedecheiden hi wʼt daer
berespt Si connē daer
hʼde uele Siet vore u seluē
ende bestaedt uwen tijt
En̄ sijt ghetrouwe en̄ wast
met ons Si soudē u ghʼne
van ons trecken met hē
Hare hʼten es wee om ōse
sondʼlinghe trouwe Nu en
sijt niewerinc met te onledech doet alle dinc optʼ
Mⁿ sach En̄ leuet in
eneghen vlite met ons
En̄ laet ons indʼ soetʼ Mīnē
leuen Levet gode en̄ hi u
en̄ ghi ons
IC sal u segghē sondʼ
voeghen En laet u
niet men dan minne genoeghen Gheuet dʼ redenē harē tijt En̄ merct
altoes wʼ ghi hare zijt
Te lettel ochte ghenoech


En̄ en ꝟsuent .u. ane ghene ghenoechte Daer bi
uwe redene te ꝟliesene .
vwe redene die ic meine
dat es dat ghi uwe kīnesse
altoes wakende selt houdē
in ondʼscedecheidē Ghi en
selt u niet latē ꝟnoyen
eneghe wile te dienne
cleine ochte grote Siekē
ochte ghesonden en̄ soe si
ziekʼe warē en̄ mē vriende
hadden soe ghi hē eer dienen soudet En̄ de vreēde
ꝟdraghꝫ altoes ghʼne En̄
alle die u belieghen die en
weder segghꝫ niet En̄ alle
die v ꝟsmadē met hē begʼt
te wandelne want si rumē v dē wech der minnē
Bi torē moede en ghebrect
niemene Bi toren moede en
laet ghene wijshᵗ
ongheuraghꝫ die ghi niet
en weet Noch vā scandē
dat ghiere niet en weet
want ghi sijt sculdech vā
gode te wetene alle die doghet die ghi ghelerē moghet Met arbeite Met
vraghene Mꝫ studeerne
met erenste En̄ als ghi
iemene mesdaen hebbet
met uwer scout soe en
beidet niet langhe ghi en


beteret altehant ieghē hē
Dat sidi sculdech dʼ doet
ons heren hem ghenoech
met te doene Daer ghine
naest en̄ best in vreden bi
waent bringhen dat doeter toe Hem te voetē te
valne ende vredeleke wʼt
weder te segghene ochte
vrede weder te doene
Dat en seldi latē om torē
noch om scade noch ō scāde
Eest dat ghi gode ghecᶦgē
wilt uwe lief te zine en̄
uwē brudegom Lieti oec
dat bi houerdē ghi souter
in vele quader pontē mꝫ
comen En houdet v ane
gheen dinc soe crighelike
dattʼ u god sine gratie bi
mach ontsegghen . bi houʼden en spaert ghenē diēst
Bi houerdē en midꝫ u niet
te geuene cleine ghichtē
noch arme Bi houʼden en
laet ghene dinc te eyschē
dier ghi behoeft en̄ niet
wel ontberē en moghet
Bi houerdē en scaemt v
niet dattu honghert
ochte dorst ochte vaket
ochte vriest ochte siecheit die niet scone en es
ochte onsen ochte onsedē
Want dats grote ere


en̄ hoescheit van buten dat
die liede hare ꝯfusen lien En̄
het es grote houerde datmē se
ꝟswighꝫ En̄ het es onnere en̄
lachtʼ datmense vordʼe bedᵃgē
mach . dan si hem seluē bedᵃghē
En̄ oec eest gode onse lieue
ene valsche gheueistheit en̄
ene ombequame ontrouwe
Want dat es hoghʼ trouwen
rech en̄ mīnen dat lief dē
lieue ontect si in al dat hi
es neder en̄ hoghe . Alsoe
segic v al dat u voer gode allene mesciet dies seldi u
voer hem ꝯfuus gheuen
alsoe dat ghijt soe lieflike
vore hem kint en̄ met wetentheiden vore hem beclaghꝫ dat hi de claghe ghehoert hebbe en̄ de mesdaet
ꝟgheuē en̄ gᵃtie toe ghegheuen eer ghijs vorē den
priestʼe toe cont comē te
beliene Al dat ghi voʼe den
mēschen mesdoet die ꝯfuse
liet openbare . Dat ghi vā
hʼtē allene mesdoet dat beliet alsoe ic v vore seide tusschen v en̄ gode in biechten
Met uwen oghen seldi gode anesien eenuoldechleke
sondʼ meer en̄ puuerleke
Nemmʼmeer ander dinc te beziene Noch andʼen tᵒest te ne

mene dan in hem Memorileke seldi gode van hʼten dᵃghē
En̄ liefleke behelsen mꝫ liefleke openre hopendʼ hʼtē En̄
gapē altoes ieghē sine hʼteleke soetheit En̄ ieghē die
hʼtelecheit ziere hertelekʼ
zoetʼ naturen Daer om̅e
doet al en̄ laet al alse ghi
v van butē dꝰ scone houdꝫ
na de wet en̄ volcomē alsoe
alst behoert En̄ al dies gi
ontberē moghꝫ dies ontbeert
En̄ uwe noet nēt nauwe
van allen dinghen Sijt soe
oetmoedech van buten dat
god niet te u te segghene ē
hebbe En̄ sijt dan van bīnē
alsoe vri en̄ altoes reikēde
na hem zeluen met ere
ellendegher droeuer hʼten
En̄ bit stʼkeleke siere mīnēdʼ zoetʼ hʼten En̄ siʼe stʼkʼ Mⁿ
Datse u hare te mīne geue
En̄ dat hi bekinne hoe
ene ionghe hʼte Mⁿ ontberē
mach Want hi es god dʼ Mⁿ
en̄ bekint wel de noet van
Minnē Want hi dandʼ Mⁿ seden wel kint houdi u alsoe
puer als ic v ghezeghꝫ hebbe hoe hē god mochte u onthouden die zoe zoete es en̄
die zoe diepe in valt En̄ die
al doʼe valt daermē ieghen


hem gaept En̄  altoes roept bīnē sondʼ ꝟghetē op uwe hʼteleke 
lief Ghi almoghende en̄ rike 
alre ghichten en laet mi grote 
god dijns dus arm niet . vā 
al dien dat ghi beghint ochte 
wʼct dat segghꝫ hem erensteleke dat ghi niet ydel scedē en 
wilt daer af sondʼ vrocht . vā 
ghenē dienste en wilt danc 
noch loen Mer van allen dinghen en̄ in allen dinghē nemt 
hem seluē oetmoedeleke En̄ 
van allen cᵉaturē seldi gode nemen Mer van niemene en seldine ontfaen dā utʼ gheheelhᵗ 
siere eneghʼ natᵃen altoes te oefenen lieflike . Wāt sijn soe 
te name maectene allen mēschen bequame in die ore der 
redeleker zielen En̄ al die woert 
die ghi hoert van hem in die 
scrifture en̄ die ghi selue leset 
En̄ die ic v gheseghꝫ hebbe en̄ 
die u iemē zeghꝫ in dietsche 
ochte in latine die laet ī uwe 
hʼtē gaen En̄ mʼct en̄ benyedt 
te leuene na zine wʼdecheit 
Dus oefent u in al dat ic v ge 
seghꝫ hebbe Want mēne mach 
niemene mīnen leren Mer 
dese doechde volleiden dē mēsche 
tʼ mīnē God gheue u spoet dit 
te ꝟwīne ameN
GRoet mi oec sarē mettē 


seluē iet en̄ niet dat ic ben . dat 
ic hare dat volwesen conste . dʼ 
si in ghemīt es dat dade ic haʼe 
gherne En̄ ic salt haʼe oec voldoen hoe si mi aldus doot Si 
heuet miere ellendecheit ouʼsʼe 
ꝟgheten En̄ ic en wilre oec 
hare niet ꝟmanen 
noch vʼwitē 
nadiē dattʼ 
hare die mᵉ 
quite laet 
te vʼmane 
diese alle 
uren in nuwʼ ꝑsen houdē soude 
en̄ onledech met harē edelen 
lieue Nu alse si andʼe onlede 
heuet en̄ ghedᵘn mach en̄ gedoeghen mijns hʼtē leet soe 
late mi doelen Doch wete wale 
datse zake soude zijn miere re 
creatien in dit leuen des ellēdes En̄ ghindʼ in ghebᵘkenessē 
Daer sal si doch wel zijn al laetsi mi dus nu dwasen En̄ gi 
die meer van mi gheleistē 
moghꝫ dan iemē die nu leuet sondʼ zare Emme ende 
ghi die sijt mi alle eens Oec 
keerdi u beide te lettel tʼ Mⁿ 
die mi soe vᵉseleke omuaen 
heuet in beroeringhē van 
onghecostʼ Minnē . Mine hʼte 
Noch mine ziele Noch mine  
zinne en rustē dach noch nacht 
noch ure de vlamme bʼrent 
alle uren int merch miere 
zielen . Segghꝫ mergrietē 
datse hare hoedꝫ vā houʼdechedē 
En̄ datse vroede En̄ ane gode 
va elcs daghes En̄ datse haʼe 


trecke tʼ volmaectheit wʼt Ende
ghereide hare met ons te woēne daer wi ꝟsamenē zelen En̄
datse metten vreemden niet
en wonē noch en bliuē Dat
ware grote ontrouwe ontbleue si ons soe ghʼne soe si ons
lieue dade En̄ nu met ōs es
En̄ soe zʼe es En̄ soe sʼe soe
wise met ons begheren Te
enen tide hoerdic j sʼmoen
dʼmē seide van sente augꝰtine
op die ure dat ic dat hoerde
wʼdic soe sʼe ontfunct vā bīnē dat mi te moede was
ochte al dat in ertrike was
ꝟbʼrent soude hebben vādʼ
vlāme die ic in mj gheuoelde
De minne es al
In gode si u groete en̄
trouwe volcomēleke
ghesendet van mi en̄ van
mi ontboden En̄ dat alle
urē in ghewareghʼ minnē
ghemaent dat ghi leuet dʼ
wʼheit en̄ dʼ volmaectheit ō
gode ghenoech te doene En̄
lieue en̄ ere en̄ recht Jn hē
seluen te vorst En̄ dʼ na in
die goede die ghemīt zijn vā
hem En̄ hi van hem En̄ hē
alle nodorfte te gheuene in
welken manieren soe si sij̅
Dit mane ic v altoes te doene
en̄ hebbe ghedaen ye sider dat


ic te uwent woende . Want
dat es dat beste wʼc en̄ dat
cuuste dat ic te gode weet
Dat toent u de scᶦfte᷑ wel eest
waer En̄ bouē al ghedinct
dʼ eneghʼ mīnē die ic minne
en̄ meine al en can ic hare
niet ghenoech ghedoen . Ay
gheuoelt en̄ ꝟrstaet hoe ghʼne
ict zaghe En̄ dat ghijt oec
dadet En̄ gheuoelt oec ende
smakꝫ hoe wee mi dat doet
dats ghebrect Ons mach ōse
ellendecheit meer zijn Ende
ghebreke onser ellendecheit
van mīnen dat wi niet gebruken en moghen onserlijc andʼs noch sijns . Jc wille dat ghi leuet om te wassene in uwe volcomenheit
Mer ic onsaleghe diet met
mīnē beghʼe van u allen die
mi soudet zijn recreatie in
miere pinē En̄ solatie vā
miere droeuer ellende En̄
peys en̄ soetheit En̄ ic dole
allene en̄ moet vā hē bliuē
dien ic ben bouen al dat ic
ben En̄ dien ic alsoe ghʼne
volcomene minne ware
En̄ wet god hi ghebruket
alles en̄ ic derue alles daer
mine ziele in rastē soude in
hem . Ay wʼ omme laet hi mi
alsoe zere hem te diene en̄ te

ghebrukene en̄ dʼ ziere Ende
onthoudet mi dan van hem
en̄ vanden zinen Vaert wel
en̄ leuet scone God si met v
GOd si met v en̄ make u
ꝯdech alle die ꝟhoelne
weghe die ghi sculdech sijt te
gheuene en̄ te leuene in gewareghʼ minnē soe dat hi u
ꝯdech moete maken die ōtellighe grote suetecheit ziere
hertelekʼ zoeter naturen die
zoe diep es en̄ soe ongrōdelec dat hi van wondere ende
van ombekintheiden dieꝑe
en̄ donkʼe es dan die afgrōt
God gheue v v seluē te bekīne
in allen dies ghi behoeft
Soe moghedi comē in dat
bekinnesse vander hoeghʼ Mⁿ
die hi zelue es onse grote god
Gheuet v seluē ondʼdaen
vol oetmoedech te allen dinghen En̄ niewerinc af te
ꝟheffene En̄ besiet uwe cleȳheit en̄ sine groetheit vwe
nedʼheit en̄ sine hoecheit .
uwe blentheit en̄ sine claʼe
sien dore al En̄ dat hi al
dore ziet hemelsche en̄ erdsche en̄ de abis gronde en̄ de
ꝟborghene diepte En̄ alse
u ghedeinct dʼ volcomēheit
zijns selues hoe hi hē zeluen te vollen ghenoech es


in Mⁿ en̄ in glorien En̄ alse
ghi siet dat ghi soe ellendech
zijt van allen oefenīghē van
Mⁿ die lief van lieue sal ontfaen Jn helsene . Jn cussene
Jn enecheiden . Jn bekīnessē
Jn nemene . Jn gheuene . Jn
oetmoedecheiden . Jn ondʼlinghe groetene . Jn ghenadeghen ontfane En̄ dat lief dē
lieue soe lettel helen mach
En̄ v noch soe ꝟbʼghē es ende
soe ꝟholen van hē wedʼ hi u
in mīnē si ochte en si . Ay dese saken moghē di wel doen
oetmoedech sijn Want gi
en wet v wies ꝟheffen alse
u ghedinct dʼ grotʼ dōkʼe ellenden die ic u ghezeghꝫ hebbe
Die doch drieuout meerre
zijn dan ic u segghē sal Dats
waer dies lie ic wel ic seide
u wel .j. deel meer dʼ toe dā
ic doe Mer ghi ghemesses
soe lettel dat ghi niet en
wet wattere ane gheleghꝫ
en̄ ghebrect En̄ welc die
zoetheit es die lief van lieuen heuet Dat ic segghe
vā cussene vā lieue dat es
met hē gheenecht te zine
butē alle dinc En̄ gheen
ghenoeghē butē dat te
ontfane dat mē ī ghenoechtē
vā enecheidē bīnē hē ōtfeet


Dat ommehelsen es sine onthoudenesse van sconē toeuʼlate te
hē met ongheueinsʼ caritatē
Dit es helsen en̄ cussen van
lieue in redenē Mer in gheuoelne van binnē en̄ in ghebrukene van lieue dat dʼ es
van soetheiden dat en mochten u niet alle de ghene te
uollen tellen die ye mēschelike vorme ontfinghen Mer
men mochte u vele meer af
segghen bescoet yet Dit laet
ic aldus bliuē Mer bekīnedi
nu dese ghebruke dat ghi
niet en hebt van gode diene
ghemint heuet dat ghi vā hē
te rechte hebben soudꝫ ware
hi van u ghemint bouē al
alsoe hi sculdech es ghemint
te zine Mīne dine aldus en̄
waerdi zijn lief soe soudi alle die ontellighe wondere
ouʼuloedege van hē hebben
die ic gheruert hebbe Dat
ghi nu wet dat ghi dit sijt
ende hi dat es En̄ u bi uwʼ
nederheit dat ontbliuen
moet dies behoefdi u wel
te oetmoedeghene bouē al
ende niet te ꝟheffene Dit
zijn de īneghe zakē wʼ ōme
datmē oetmoedech sal sijn
INde rijcheit dʼ claerhᵗ
dies heylichs gheests


daer makꝫ de zaleghe ziele
ꝟweende feeste Die feeste dat sijn
heylighe woert gheuoeghꝫ in
heylicheden metter heylicheit ons
heren Die woert sijn elkʼ zielen
diese horet en̄ natuurleke ꝟsteet gheuende .iiij. dinghen mꝫ
volre heilicheit Si gheuē hare
gheuollecheit En̄ soetecheit
En̄ blijscap en̄ ꝟweentheit En̄
al in ghewareghʼ gheestelecheit
Soe wanneer god dʼ zaleghʼ
zielen de claerheit dat sine besien mach in siere godheit
soe beziet zine in ziere ewelecheit En̄ in ziere groetheit
En̄ in ziere wijsheit En̄ in siere edelheit En̄ in ziere ieghenwoerdecheit En̄ in ziere vloylecheit En̄ in ziere gheheelhᵗ
Si siet hoe god es in siere
ewelechheit god mꝫ natuurlekʼ godheit Si siet hoe god
es in siere groetheit gheweldechheit met natuurlekʼ
gheweldecheit Si siet hoe
god es in ziere wijsheit verweent met natᵃlekʼ ꝟweenthᵗ
Si siet hoe god es in siere
edelheit clare met natuurlekʼ claerheit Si siet hoe god
es in ziere ieghenwʼdecheit
soete met siere natuurlekʼ
zoetheit Si siet hoe god es
in ziere vloelecheit rike


met natᵃlekʼ rijcheit Si siet
hoe god es in ziere gheheelhᵗ
weelde mꝫ natᵃleker weeldechᵗ
Jn al desen bezitse gode in enē
ꝑsoen En̄ in elken vā desen
bezitse gode in menechfuldeghʼ godliker rijcheit . Wanneer si in desʼ bescouwinghe
es Soe behoeft si te wesene
in rasten van hʼten Wat si
anders es van butē Dit zeghꝫ de zoete ziele die met
minnē in grotē ꝟnoye heuꝫ
ontbeidet haers selfs heren
met sinen toeuerlate Ende
hare here heuet ꝟclaert haʼe
hʼte En̄ in die claerhᵗ esse comē in gheheellekʼ ghetoenlecheit En̄ si sprect vā feestē
En̄ seghꝫ van weelheiden Wat
es mi el dan god God es mi iegen werdechleke God es mi
vloyleke God es mi gheheelleke God es mi mettē zone
ieghewʼdechleke mꝫ soetheidē
God es mi mettē hᵉ gᵉ
vloyleke mꝫ rijcheden
God es mi mettē vadʼ
gheheelleke met ꝟweētheden . Aldꝰ es mi god mꝫ
.iij. ꝑsoenen een hʼe En̄
.j. here met .iij. ꝑsoenē Ende
met drien ꝑsonē
in menechfuldeghʼ godlikʼ
rijcheit es hi te miere zielē


En̄ si seghꝫ selue uoert Die
ziele die met gode wandelt
in zine ieghenwʼdecheit Si
sprect gherne om sine gheuollecheit En̄ om zine soetecheit En̄ om zine groethᵗ
Die ziele die noch voert wandelt met gode in zine vloylechᵗ
si sprect ghʼne om sine Mīne
ende om sine ꝟweentheit
En̄ om sine edelheit Die ziele die noch voert wandelt mꝫ
gode in zine gheheelheit si
sprect ghʼne om hemelsche
rijcheit en̄ om hemelsche blijscappe en̄ om hemelsche weeldecheit Die zaleghe ziele die
met al desen wandelt ī gode
en̄ met gode wandelt in
allen desen si kint alrehāde gratie En̄ si es meester
en̄ ꝟweent met alsoe selker
ꝟweentheit alse god es in godleker rijcheit die .j. ewech hʼe
es Ende die al goet es en̄ die
god es En̄ die alle dinc ghemaect heuet God es groethᵗ
En̄ gheweldecheit en̄ wijshᵗ
God es goethᵗ En̄ ieghēwʼdechᵗ
en̄ soetheit God es subtiilhᵗ
en̄ edelheit en̄ weldecheit
God es hoechleke in ziere gᵒetheit en̄ volcomē in ziere
gheweldecheit en̄ ꝟweent
in ziere wijsheit God es


wondʼ in ziʼe goedheit en̄ gheheelleke in siere ieghēwʼdecheit
En̄ blijscap in ziere zoetechᵗ
God es ghewarech in siere
sbtijlheit En̄ weldech in ziere
edelheit En̄ uol ouʼuloedech ī
siere weldecheit . Aldꝰ es god
in .iij. ꝑsoenē met hē zeluen
in menechfoldeghʼ godliker
rijcheit God es ene ꝟweende
salecheit En̄ hi es opghehouden met ouʼgaender
crachtecheit in wondʼleker
hoechleker rijcheit Dit sijn
woerde die met ꝟweenthedē
comē wallende vtʼ fijnheit
gods En̄ welc es die fijnheit
gods Dat es dat wesen der
godheit in enecheiden En̄
die enecheit in gheheelheidē
En̄ die gheheelheit in getoenlecheden En̄ die ghetoenlecheit in glorilechedē
En̄ die glorilecheit in gebrukelecheidē En̄ die gebrukelecheit in ewelecheiden Gods gratien die sijn
alle fijn Mer die dit versteet hoe dit es in gode
en̄ in die trone dʼ tronē
En̄ in die rijcheit dʼ hemelen . hi heuet die fijnheit
alrehande gratiē Die hʼ
toe iet sprekē wilt hi behoeuet metter zielen


te sprekene God es met
ꝟweentheiden wesende in
middē ziere glorien En̄
daer in es hi in hem seluē
onghescreuen van goethedē
en̄ van rijcheiden En̄ van
wondere God es met hem
zeluen in hem zeluē ghescᵉuē met volre zalecheit te salecheiden sinen creaturen
om dies dat god es Daer
omme es hemel en̄ erde vol
van gode Die soe gheesteleke ware dat hi gode bekinnen conste . ene zaleghe
siele sach met gode na gode
En̄ si sach gode gheheelleke en̄ vloyleke in gheheellecheiden En̄ gheheelleke
in vloyecheden En̄ si sprac
met haerre gheheelheit
en̄ seide God es .j. groet
here in ewelecheiden En̄
hi heuet ī siere godheit
dat hi es in .iij. ꝑsoene
Hi es vadʼ in ziere gheweldecheit Hi es sone in siere bekinlecheit . hi es heilich geest
in ziere glorilecheit
God gheuet indē vadʼ
En̄ hi toent indē zone
En̄ hi doet smakē indē
heilighen geest God wʼct
mettē vadʼ gheweldechle

ke En̄ mettē sone bekīnelecke En̄ mettē heilighē geest
subtileke . Aldus wʼct god
met .iij. ꝑsonen in enē hʼe
En̄ met enen here in .iij.
ꝑsonē En̄ met .iij. ꝑsoenen
in ere menechfeldegher
godlekʼ rijcheit En̄ met menechfoldegheghʼ godlikʼ riicheit in sine ꝟweende zielē
die hi gheleidet heuet in die
heimelecheit sijns vader
en̄ maectse alle ꝟweent
Tuschen gode en̄ de zalege
ziele die god wordē es met
gode es ene gheesteleke caritate Soe wanneer god
openbaert dese gheesteleke
caritate inder zielē soe
gheet in hare op ene gheuoelleke vrientscappe Dat
es si gheuoelt in hare hoe
hare god vrient es vore alle ꝟnoye en̄ in alle ꝟnoye
en̄ bouē alle ꝟnoye . Ja bouē alle ꝟnoye tote in der
trouwe sijns vadʼ . Jn dese
gheuoelleke vrientscap
gheet op .j. hoghe toeuʼlaet
Jn desen hoghen toeuʼlate
gheet op ene gherechteleke
soetecheit . Jn dese gherechteleke soetecheit gheet op
ene ghewareghe blijscap
Jn dese ghewareghe blijs

cap gheet op ene godleke
claerheit Soe siet si en̄ sine siet niet Si siet ene ꝓꝑleke ene vloyleke ene gheheelleke wʼheit die god selue
es in ewelecheiden Si steet
en̄ god gheuet En̄ si ontfeet En̄ want si dā ontfeet
van gewarecheiden en̄
van gheestelecheiden ende
van gheuoellecheidē ende
van wondʼe dat en cā niemene ghemeine ghewʼdē En̄
si moet bliuen in stilheidē
inde vriheit deerre ꝟwēt
Wat god dan te hare sprect van hoghen
gheesteleke wondere
dan weet niemene dā god
diet hare gheuet en̄ die
ziele die gheestelec es alse
god bouen alle gheestelechᵗ
Dit seide .j. mēsche in gode
Mine ziele si es al ghescoert mettʼ cracht dʼ ewelecheit En̄ si es al ꝟsmolten mettʼ vrientscap dʼ
vadʼlecheit . En̄ si es al geuloyt mettʼ groetheit
gods Die groetheit es
sondʼ mate En̄ die hʼte
miere hʼten es ene rike
rijcheit die god en̄ here
es in siere ewecheit Dat
seide ene ziele in de vriēt

scap gods Jc hebbe ghehoret
de stemme dʼ ꝟweentheit En̄
ic hebbe ghesien dat lant der
claerheit En̄ ic hebbe ghesmaect
de vrocht dʼ blijscap Sint dat
dit heuet gheweest Soe hebbē alle de sinne miere zielen
ghewacht na hoghe gheesteleke wondʼe En̄ alle mine
ieghenwʼdeghe bedinghe sijn
altoes beuaen met enen
soetē toeuʼlate dat god selue
es in ghewareghʼ wʼheit Om
dat dit dus es dʼ ōe beuic
ommateleke ꝟweent met
alsoe selker ꝟweentheit alse god es in siere godheit God
es vlotende met heilichedē bouen alle heilighen ī de vadʼlecheit van hem zeluen En̄
dʼ ute es hi gheuende sinē alre liefstē kindʼen nuwe rijcheit al vol van glorien Om
dat dit god es dʼ om̅e mach
hi heden en̄ morghē en̄ altoes gheuē nuwe rijcheidē
die nie ghehoert en warē
sine warē dē ꝑsonē ghehorꝫ
van hem seluē in siere ewechᵗ
God es in sine ꝑsone En̄ hi
es in sine crachte God es
bouen sondʼ inde En̄ hi es
ondʼ sondʼ inde En̄ hi es al
om̅e sondʼ inde in sine cᵃchte God es in middē sine


ꝑsone vollende alle sine crachte
met godlekʼ rijcheit Aldꝰ es
god inde ꝑsone mꝫ hē seluē in
menechfoldeghʼ godlikʼ riichᵗ
Jet van gode dat es god Ende
dʼ ōme roert god ī siʼe mīstʼ gauē
alle sine crachte . Ja iet vā gode dat es god . selue es hi in hē
selvē Die rijcheidē gods sijn
menechfoldech En̄ god es
menechfoldech in enecheiden
En̄ hi es eenuoldech ī menichfoldechedē Om dat dit god es
sijn alle sine kindʼe ꝟweent
En̄ emmʼ deen ꝟweendʼ dan
dandʼ En̄ alle sine kindʼe sijn
ꝟweent De saleghe ziele
spᵉct gheesteleke wijsheit
mꝫ minnen En̄ si sprect hogheleke met waerheiden En̄
si sprect moghentlike met
rijchedē God gheuet Mᵉ en̄
wʼheit en̄ rijcheit uter uolheit siere godheit God geuet mīne met ꝟstandelechedē God gheuet wʼheit mꝫ
bescouwelecheidē God gheuꝫ
rijcheit met ghebrukelecheidē
Dat seide ene ziele in de ieghēwʼdecheit gods Een god es aldʼ
hemele En̄ die hemele sijn ōtplokē En̄ die cᵃchtecheidē des
groets goets scinē inde hʼtē siere
heymeliker met geuoellechedē
En̄ met soetechedē en̄ met


blijtheden Dan wʼt de zaleghe
ziele gheleidet in ene gheesteleke dronkenscap daer si in
moet spelende sijn En̄ hare
ghelatende na de soetecheit
die si van binnē gheuoelt
Niemē en begrijpt op hare
si es dat kint gods en̄ es verweent Ene andʼe ziele hetꝫ
mine ziele noch ꝟweendere
dat es die ziele die met wʼheiden en̄ met edelheiden en̄ mꝫ
claerheiden en̄ met hoecheidē
wʼt gheleidꝫ in ene ꝟweēde
stilheit En̄ in die ꝟweende
stilheit hoertse een groet
gheruchte vā dien wondʼe
dat god selue es ī ewecheidē
Si sijn beide de kindʼe gods
en̄ sijn ꝟweent in desen tidē
Die ghene die soe ꝟre comē
es met gode dat hi mīne
heuet en̄ wijshᵗ wʼkēde es ī
godlekʼ wʼheit Hi es dicste
wile ꝟweēt met alselker
ꝟweētheit alse god es Wʼoē
Want alsoe vele alse hi besien
can met wijsheiden soe mīt
hi met minnē En̄ alsoe vele alse hi ghemīnē cā mꝫ
mīnē soe besiet hi met
wijsheden En̄ es dicste wile
wʼkende mꝫ wijsheidē en̄
met minnen in de riicheit
gods En̄ dats ene hoghe


ꝟweentheit Die soe langhe
heuet ghestaen met gode dat
hi alsoe ghedane wondʼe ꝟsteet
alse god es in siere godheit
hi scijnt dicste wile vore die
godeleke menschen dies niet
en kinnen van godlecheidē
ongodelec En̄ onghestadech
van ghestadecheiden Ende
onconstech van constecheidē
Jc sach gode god En̄ dē mēsche mēsche En̄ doe en wondʼde mi niet dat god god was
En̄ dat de mēsche mēsche
was Doe saghic gode mēsche
En̄ ic sach de mensche godlec
Doe en wondʼde mi niet dat
die mēsche ꝟweent was mꝫ
gode . Jc sach hoe god dē alre
edelsten mensche mꝫ ꝟnoye
sen gaf En̄ met ꝟnoye sen
nam En̄ daer hi hē sen nā
gaf hi hem dē alre scerpstē
sen in sinne Doe ic dat
sach doe troeste ic mi met
gode in allen ꝟnoye Dit
seide ene ziele in de rijcheit
gods Godleke wijsheit en̄
volcomene oetmoedecheit
dats grote ꝟweentheit
in die claerheit dies vadʼ
En̄ dats grote volmaecthᵗ
inde wʼheit dies zoens
Ende dat es groet spel in
de soetheit dies heilichs


ghehoudē


gheests Sint dat mi die heilichᵗ
gods swighen dede sint heb ic
vele ghehoert En̄ sint dat ic
vele ghehoert hebbe waerīne
hieldict dan Jc en hielt niet
soeteleke dat ic hielt Jc hielt
alle dinc vore en̄ na Soe
swighe dan en̄ ruste mi mꝫ
gode tote dien tide dat mi
god spreken hetet Jc hebbe
al mine bescedelecheit ghehelleect En̄ ic hebbe al mine gheheellecheit gheꝑleect En̄ ic hebbe alle mine
ꝓplecheit ghedaen ī gode
tote dien tide dat ieman
comt met alsoe selkʼ ondʼscedecheit die mi vraghet
wat dat es dat ic meine
En̄ dat ic dies gheuoele mꝫ
gode in gode dat ics mer
te meer en ben ondʼscedē
alse mi es te sprekene
En̄ hier omme swighic
sachte Dat seide ene ziele
in die vriheit gods . Jc ꝟstont alle bescedelecheyt
in ere gheheellecheit en̄
doe bleuic spelende in die
zale des heren En̄ doe lietic sinē ambachtʼen sinē rike achtʼ warē . Ay in die
tide vloydē alle de lantscappe dʼ lande in den lande
Dat hietic dē tijt dʼ ꝟweēt

heit Dʼ in bleuic staende ouʼ
al en̄ in al middē Doe zachic ouʼ al in de glorie sondʼ inde
GOd si met u en̄ gheue
v troest mettē ghewareghen troeste sijns selues
dʼ hi hē zeluē ghenoech met
es En̄ alle cᵉatu᷑ na harē
wesen en̄ na hare ghetamē
Ay soete kint uwe bedroeuē
es mi leet En̄ uwe swʼheit
en̄ uwe rouwe En̄ dies biddic v ouʼ sere en̄ mane en̄
rade en̄ ghebiede alsoe moedʼ haren lieuen kinde dat
si mīt tʼ hoechster eren
en̄ tʼ soetster wʼdecheit dʼ
minnē dat ghi alle vreēde rouwē van u doet En̄
dat ghi u om mi bedroeuet soe ghi mīst moghꝫ
Hoe soet met mi gaet
Eest in doelne achtʼ lande
Eest in gheuancnesse
wāt
hoet
sijn sal het es dʼ Mⁿ werc
Jc weet oec wel dat ic u
gheen vreemt rouwe en
ben En̄ dat ic v na ben
van hʼten en̄ bekint En̄
die liefste mensche die leuet na saren Daer bi
weetic wel dat ghijt niet
wel ghelatē en cont ghine bedroeft u ō mine misquame . Doch wet wel


lieue kint dat vrēt rouwe es
want dat merct selue na diē
dattu vā al diere hʼtē gheloefs
dat ic van gode ghemīt ben
En̄ hi zine wʼke wʼct ī mi
stille en̄ openbare En̄ sine
oude wondʼe ꝟnuwꝫ in mi
Soe moechdi oec wel wetē
dat dʼ Mⁿ wʼke sijn En̄ dat dē
vreēdē wonderē moet vā
mi en̄ eysen Want si en cōnē aldʼ niet wʼkē dʼ Mᵉ geet
want sine kinnē niet haʼe
comē noch hare gaen En̄
ic hebbe noch ouʼlettel mettē mēschē hare zedē gheploghen Jn harē etene noch
in harē drinkene noch ī
harē slapene noch ī gheciert met harē clederen
noch met hare verwen
noch met harē scine noch
mi en wʼt nie blijscap te
goede vā allen dien die
mēscheleke hʼte ꝟbliden
mach Ochte ꝟcᶦghē ochte
ontgaen Sondʼ bi corten
uren vā gheuoelne van
minnen dat al ꝟwint Mʼ
tierst dat dā die opslach
miere ꝟlichtʼ redenē ontwaecte die mi oyt sint dattʼ god ī sceen ꝟlicht heuꝫ
in al dien dat mi volmaectheit gebrac En̄ oec dē ādʼen


Soe toenese mi en̄ gheleide tʼ
stat dʼ ic mijns lieues na wʼdecheit van dore gane ī ghebruken soude Die stat vā
Mⁿ die mi ꝟlichte redene toēde was soe ꝟre bouē mēschelekē sennē dat ic dat wetē moeste dat mi niet en
behoerde te hebbene blijscap
noch rouwe ne gheen gᵒot
noch cleine Sondʼ vā diē
dat ic mēsche was En̄ dat
ic gheuoelde Mᵉ met mīleker herten En̄ dat god
soe groet es En̄ ic soe onghebrukeleke metter mēsheit ane die godheit gherinē can Die onghebᵘkeleke begheerte die mi Mᵉ
altoes onghebrukē te hare
heuet ghegheuē die heuꝫ
mi ghequetst en̄ ghewōdꝫ
in die borst en̄ in dat hʼte
Jn armariolo En̄ in antisma . Armariolo dat
es dat bīnēste vandʼ adʼen
dʼ hʼtē dʼmē met mint En̄
antisma dat es dat bīneste
vandē gheeste dʼmē mede
leuet en̄ alsoe gheuoelleke
es in den meestē erēste
Doch hebbic mettē mēschē
gheleuet in allen dienste
van wʼken En̄ dʼ toe hebbense mi vondē beset


te al harē behoeuene met ghʼedʼ doghet Dat te onrechte es 
openbare Jc hebbe oec ī allē 
met hē gheweest sint mi god 
eerst met gheelheidē vā Mīnē 
ghereen soe gheuoelde ic elcs 
menschen noet na dat hi was 
Met siʼe caritatē gheuoelde ic 
en̄ gaf el
kē ōste na 
sij̅ behoeuē
mꝫ siere wi
jsheit gevo
elde ic
siʼe ghenadecheit en̄ wʼomme 
datmē dē mēsche soe uele ꝟgheuē moet En̄ haʼe vallen 
en̄ hare opstaen En̄ dat gheuē van gode en̄ dat wedʼ nemē 
En̄ dat slaen en̄ dat heilen en̄ 
sijn toegheuē hē om̅e niet mꝫ 
siere hoecheit gheuoelde ic alle de gheerre mesdaet die 
ic hier hoerde noemē ende 
sach En̄ dʼ op gauic oit sidʼ 
met gode alle gherechte 
doemsele na den grōt siere 
wʼheit op ons allen wie soe 
wi waren met siʼe enecheit 
van Mⁿ gheuoelde ic oyt sidʼ 
ꝟlorenheit van ghebrukene
ī mīnen en̄ 
passien vā 
gebrekene
dies ghebrukens En̄ 
gherechtʼ Mⁿ weghe ī allen 
En̄ hare zedē in gode Ende 
in allen mēschen . Jn Mⁿ 
hebic al dese wesene En̄ dē 
mēsche hebbic ghenoech 
ghedaen die mi soe uele te 
lettel zijn . Al hebbic dit 
in Mⁿ mꝫ ewelekē wesene 
Jc en hebt noch niet in ghe

brukene van Mⁿ in mijns 
selues wesen En̄ ic bē de mēsche die met xp̄o totʼ doot doeghen moet in minnē Want 
met gherechteʳ Mⁿ salmē scāde doeghen ondʼ alle vrēde tote dien dat Mᵉ te hare zeluen 
comt En̄ tote dien datse mꝫ 
ons in doechdē volwaest dʼ Mᵉ
mꝫ .j. wʼt metten menschen 
GOd die ye was en̄ emmʼmeer wesen sal fondamēt van gherechtʼ Mⁿ en̄ vā 
volcomēre trouwē hi es onse volcomene trouwe tʼ alre 
volcomēstʼ mīnē dʼ hi hē seluē 
met mīt in hē zeluē En̄ alle sine vriende die hi mint 
hem seluē te mīne met volmaecter volcomenheit Te 
derre volcomenheit souden 
de ghene zijn die hi gheroepē en̄ ꝟcoren en̄ ghetekent 
heuet te zinē dienste Dese 
mochtē grote wʼke doen en̄ 
sere vordʼen warense datse 
scinen en̄ sijn soudē na gerechte scout vā volcomēre 
tᵒuwē en̄ vā gherechtʼ Mīnē 
Die mīt hi wʼct grote wʼke 
en̄ hi en spaert niet noch 
hi en wʼt niet moede van 
eneghʼ noet die hē toe cōt 
Noch vā wat tormente 
dat hem ꝟscinē mach Mʼ


dʼ in wʼt hi altoes nuwe en̄ ꝟsch
En̄ oec met allen dinghē cleine en̄ gᵒot licht en̄ swʼ dʼ hi doghꝫ bi ꝟcᶦghen mach die dʼ
mīnē wel ghetamet Ay arme
na hoghʼ mīne betamē wilt
mi luttel iemēt leuē Mʼ na
sijns selves gherieuē En̄ mē
wilt vele van Mⁿ hebbē en̄
lettel hare wʼdeleke leuē . Want
wi sijn crāc in doghene ende
vlitech in ghenoechtē Ons cōnē lettel soe cleine dīc ghelettē in ꝟnoye wi en legghē
wel Mᵉ ghehoudē en̄ ꝟghetē
haers te pleghene Dat es gᵒte
cleinheit . Want mē in allē
urē dʼ Mⁿ ghenoech soude leuē
Jn soetheiden van mīnē ꝟlorē
te sine Ochte in grotʼ tormētelekʼ smerten te sine om hare
wʼdecheit en̄ om hare ghenoech
te doene Dat hoechste leuen
en̄ dat seerste wassen es dat ꝟdʼuē en̄ dat ꝟnoyen in smertē
van mīnē En̄ in soetē gheuoelne es meerre nedʼheit . Want dʼ
in wʼtmē lichte ꝟwonnē en̄ soe
falgiert de cracht dʼ beghʼten
En̄ datse gheuoelē dat es hē soe
groet datse niet en moghenmeghen
bekinnē dʼ mⁿ gᵒotheit en̄ haʼe
volmaecte wesen Wāt alse dat
hʼte en̄ de nedʼe sinne die lichte
ꝟuult sijn gherenē wʼdē na


onse affectie soe sijnse alse hemele metten hemelen dat dunct
hem En̄ in deser ghenoechtē
ꝟghetense dʼ grotʼ scout die alle urē indʼ manīghē es die de
Mᵉ der Mⁿ maent Die manīghe
meine ic die de vadʼ maent in
ewelekē ghebrukene vā enechheidē dē zone en̄ dē heilighen
gheest En̄ die scout die de zone en̄ de heilighe geest dē vadʼ
manē in ghebrukene dʼ heilighʼ drieheit En̄ dat manē es
eweleke euē nuwe in enē hebbene en̄ in enē wesene Om̅e
dat manē te eischene vandʼ
vadʼlekʼ enecheit soe cōt de
gherechtecheit van alre
wᵃkē Bidē mane dʼ wijsheit
des soens en̄ dʼ goetheit des
heylichs gheests datse manē
dʼ vadʼleker moghentheyt
indʼ drieheit soe wʼt de mēsche ghemaect En̄ bidē maenne dʼ enecheit dat de mēsche
hare niet ghenoech en was
soe uiel hi Bidē mane der
drieheit soe wʼt de gods zone
gheborē En̄ bidʼ scout dʼ enechᵗ
soe starf hi Bidē maenne dʼ
drieheit soe deede hi op ꝟstānesse ondʼ de mēschē En̄ bi
dʼ scout dʼ enecheit voer hi op
te sinē vadʼ Aldꝰ eest noch
met ons Bidʼ scout die ons


vandʼ drieheit wʼt ghemaent
soe wʼt ons gratie ghegheuē
wʼdeleke na die edele drieheit
te leuene tamelike En̄ alle
wi dat meswʼken met vreēdē
wille en̄ ute diere enecheit
uallen in onse gherieuen
soe bliuē wi onghewassen
en̄ onuʼcoeuert vandʼ volmaectheit dʼ wi dus toe ghemaent sijn van aneghīne
dʼ enecheit en̄ dʼ drieheit Mʼ
woude de edele redene vādē
redelekē mēschē hare wʼdeghe scout ꝟstaen En̄ uolghē
de gheleide dat hē de minne
soude gheuē in hare lant
ochte si haʼe volgheden na hare ghetamen Soe
stonde hem wel dat grote
te ꝟuolghene en̄ rike te sine in gode met godlekʼ rijcheit Die hē cledē wilt ende
rike sijn ende .j. metter godheit hi sal hē zeluē sierē
met allen doechdē Ja dʼ
god hē seluē met cleedde
en̄ cierde doe hi mēsche leuede En̄ dies salmē beghīnē ane de selue oetmoedecheit daer hijs ane began
Dat was van allen vreēdē
troeste begheuē te sine En̄
van alre edelheit ouʼheuen
En̄ van alre doghꝫ en̄ van


wʼken En̄ vā moghentheidē
dʼ hi de ouʼste af was en̄ onuʼheuē af bleef Tote dien male
dat hi op was ꝟheuē vādʼ vreselekʼ wōdʼlekʼ manīghē der
enicheit Wij sijn nu inde manīghe van Mⁿ tʼ heylighʼ drieheit Dʼ ōme soudē wi ons seluen tʼ mīnē manē wat wi
gheleistē mochte mꝫ allen
vlite En̄ en soudē gheen andʼ
dinc manē dan sine enechᵗ
En̄ na hare behagē soudē
wi leuē die alle urē enechᵗ
ghemaent heuet En̄ die
onuʼhauene oetmoedecheit
met gherechtē wʼke gheciert
heuet En̄ na de manīghe
dʼ heilighʼ drieheit die soe
volcomene doechde altoes
maent na hare ghetamē
dʼmē hier met wast en̄ wʼt
volmaect beide drieuoldech
en̄ enich . Jn .iij. dinghen
leuet mē hier dʼ Mⁿ mꝫ drieheidē en̄ ghendʼ bouē ī enechheidē Dat een ees datmē hier
beghert mīne mꝫ redene
en̄ hare ghenoech te doene
met allen gherechtē wʼkē
van volcomenheiden en̄
volcomē te sine en̄ wʼdech
alre volcomenheit Dʼ mꝫ
leuet mē dē zone gods
Dat andʼ es datmē wilt


aldʼ mīnen wille alle urē met
nuwē vlite En̄ wʼke alle doghede met vloylekʼ beghʼten
en̄ ꝟlichte elke cᵉature na haʼe
wesen en̄ na hare ghetamē
haerre edelheit daermense in
bekint Else in edelheidē ochte
in nedʼheidē dʼ na salmē in
hare wʼken En̄ Mⁿ doʼe dʼ Mⁿ
ere dē eneghen wille ons gods
Hier met leuet mē dē heilighē gheest Dat
dʼde es in bande te zine van
ghestane pleghene in soetē
bedwanghe en̄ vā onuʼwonnēre cracht Dit wesen wel te ꝟmoghene starc en̄
onuʼwonnē en̄ blide En̄ euēniedech lief
in lijf
lijf dorewassē ī al
Te wʼkene met sinē handē
Te wādelne met sinē voetē
Te hoerne mꝫ sinē orē daer
de stemme dʼ godheit niet en
cesseert te sprekene dore liefs
mont in alre wʼheit vā rade vā gherechtecheidē van
soetʼ soetheit vā tᵒoste elken
te siere noet En̄ vā dreigene vandʼ mesdaet met lieue te ghelatene sondʼ ghelaet
ongheciert En̄ niemene el
te doene dā dē lieue mꝫ lieue
zelue Alse .j. lief in lief met
enē sedē met enē sinnē Mꝫ
ene borst de andʼe doʼe te suge

ne die onghehoerde soetheit
die sine pine ꝟdiēt heuet . Ay
ia hʼte in hʼte te gheuoelne
met ere eneghʼ hʼtē En̄ ere
eneghʼ soetʼ mīnē En̄ woensāleke te ghebrukene ene volwassene Mᵉ En̄ datmē emmʼ
sekʼ wete butē allen twiuele
datmē gheheel es
in
eneghʼ Mⁿ
Mꝫ desen wesene esmē dē vadʼ
Dus gheldet mē hier die scout
dʼ drieheit die si maent En̄
die si dʼ enecheit oyt ghemaent
heuet sondʼ beghin Dat es wʼ
die dus dʼ Mⁿ leuen si doen meneghe scone opuert in hare
lief met harē lieue Mer alse
die ghene die dit volwassen
gheheel en̄ sondʼ keren hare
opuaert doē ī opbliuene en̄ dʼ
ꝟsament wʼdē dʼ dat grote
licht die clare blixene hier
vore ghescoten heuet En̄ die
stʼke dondʼ daʼ na gheslaghē heuꝫ
Blixeme dat es licht vā Mⁿ
die hare toent in enē vliene
en̄ gheuet gratie ī menegē
dinghen om hare te toene
wie si es En̄ hoe si cā nemē
en̄ gheuē in soetheidē vā ōuane Jn lieuʼ behelsinghē Jn
soetē cussene En̄ in ouʼhʼtelekē
gheuoelne dat Mⁿ selue spᵉct
Jc bent die di geuaen hebbe
Dit benic Jc ben di al . Jc ghe

ue di al Mʼ dā comt de dondʼ na
Dondʼ dat es de vreseleke stemme dʼ dreighinghē . En̄ dat ophoudē En̄ de ꝟlichte redene
die toent wʼheit en̄ scout en̄
onghewassenheit en̄ hē soe cleine en̄ Mᵉ soe gᵒot Alse dit ꝟsamēt wʼt ute menechfoldeghē
ghiftē dā wʼtmē al dat selue
dat dat es En̄ dā alre eerst heuet de enecheit datse ghemaēt
heuet En̄ dā eerst eest manē
te rechte begonnē En̄ dā mach
mens ghebruken vandʼ drieheit die haʼe tote noch bedwōghē hadde Dā selense emmʼmeer met ere urē manen En̄
gheldē in enē wesene Jn enē
wille . Jn enē hebbene . Jn
enē ghebrukene Hoe dit es
daer en darf ic nu niet af segghē Wāt ic te ōghewassē ben
Ende te cleine mīne hebbe dats
mi ghebrect en̄ dē ghenen
diet ontbliuet dat doet die
bedrieghenesse vandʼ wʼheit
Dat wi soe scoen beghī hebbē
en̄ cleine wʼke En̄ op dat selue saen ꝟuaen willen Ende
ons dʼ op ꝟlatē Wi willen
sijn ꝟdreghē van onsē lāgē
tide En̄ ghereet vā goedē
wʼkē En̄ ꝟghetē dʼ Mⁿ scout
te vroech wi houdē onse wʼke voer goet dʼ om̅e wʼdēse


idel Wi wetē onse ellende dʼ
omme en vindē wiʼe onse lief
niet in Wi kīnē onse arbeit
voʼe gᵒot dʼ om̅e en vinde wiere
ghene rike hʼbʼghe vā tᵒoste īne
en̄ van zoeter rastē die lief
lieue gheuet dattene vā ꝟrē
met grotʼ auontᵃen besocht
heuet Wi willen dat ōse doghꝫ bekint si daer om̅e en
hebbe wiere dat brulocht
cleet niet af
Wi wʼkē onse caritate bi onste niet
bi node dʼ om̅e en besittē wi
niet hare wide ghewout
Onse oetmoedecheit es in
de stēme en̄ int ghelaet en̄
indē scijn en̄ niet te vollen
omme gods groetheit ochte
om dat wi onse cleinheit
bekinnē Dʼ om̅e en draghē
Wi dē gods sone niet moedʼleke Noch en soeghene niet
met oefenīghe van mīnē
Wi hebbē te vele wils En̄ wi
willen te uele rasten Ende
soekē te uele ghemacs ende
vreeds Wi wʼdē te lichte moede en̄ wedʼsleghē en̄ mistroestꝫ
Wi soekē te uele solaes van
gode en̄ vandē mēschē . Wi en
willen ghene mesquame doghen . Wi willen te wel wetē
Wat ons ghebrect En̄ dā sijn
te sorfhʼtech dat te ghecrige

ne en̄ en willen niet doghē . Ons
mach gherinē ꝟsmaedmē ons
Ochte mestroutmē ons iet vā
gode Ochte rouet mē ons onsʼ
rastē Ochte onsʼ erē Ochte onsʼ
vriendē Wi willen godlec sijn
in de kʼke En̄ vā allen dinghē
van butē wetē wat ons hulpet
ende deret binnē huus en̄ elre En̄
dʼ si bi ghestadꝫ te pleghene onsʼ
vriende in sprekene . Jn oefenē
Jn belghene Jn soene Wi willē
hebbē goedē name met cleinē
dienste van Minnē En̄ wi sijn
sorfhʼtech in suuʼlikē cledʼen Jn
cleinre spisen . Jn sconē dinghē
Jn uttʼstʼ ꝟmakenessen diere
niemanne noet en es . Want
niemē en derf hē ꝟspelen om gode te scuwene . Hi comt alle urē
met nuwʼ cracht . Want wʼdē wi
cranc bi onsʼ nedʼheit dat mogē
wi bespottē met betʼen sinne en̄
met meerrē oerbore . Mʼ om
dat wi onse cᵃncheit te vroech lauen en̄ met nedʼheidē troesten
en̄ ons seluē bedrieghē en̄ der
wijsheit van bouē ꝟghetē dʼ ōme
en ꝟrecke wi die recke gods niet
En̄ dʼ ōme en wʼdē wi van gode
niet onthouden Noch ghetᵒost
Noch gheuoedt . Want wi falieren gode niet hi ons en̄ om dat
Wi ons seluē voʼe Mᵉ iet onthoudē
daer ōme en draghē wi hare cᵒne


niet Noch en wʼden vā haʼe niet
ꝟheuen noch gheeret Hier ōme
wʼden wi ghelettet in allen sinnē
En̄ hier om̅e ontbliuet ons rechte
trouwe en̄ mīne . En̄ om dat van
al desen ghebreken soe vele in
ons sijn soe bliuē wi ongewassen in gheestelecheidē en̄ onuolmaect in allen doechden En̄ hierōme en can niemē andʼen ghehulpen . Acharme dit es in ons
alte waer Nu moet god in
ons allen betʼen en̄ gheuē ons
soe volmaectē wesen dat wi dʼ
drieheit ghenoech moetē leuē
en̄ de enecheit dʼ godheit moeten gheenecht wʼden ameN
AY lieue kint dat beste
leuen dat es . Dat es dʼ na
te stane gode met Mⁿ ghenoech
te doene en̄ hē te ghetrouwene
bouen al . Want met toeuʼlate
comt mē hem alre naest . Want
hi seide selue tote enē mensche
dat gherecht ghebet el niet en
ware dan hoghe toeuʼlaet te hē
zeluē mꝫ volcomēre tᵒuwē hē
te betᵒuwene met al dat hi es
Want hi seghꝫ selue Die liede
die mi niet en kinnē en̄ mine
goetheit wie ic ben die dienē
mi met uastene en̄ mꝫ wakene
en̄ met menegher andʼe arbeide
En̄ mꝫ dien arbeide ꝟlatē si hē
op mi . Mʼ mi en mach niet soe


na bedwinghen alse volcomene
toeuʼlaet van hogher trouwen
Die honghʼ diere zielen zeghꝫ
hi doet mi di al ghereidē dat ic
dine sal sijn dat ic ben Omme
dinen honghʼ van mi ghenoech
te sine dʼ met volwasti en̄ sijt
mi alse ic Dine doot en̄ de mine selen .i. sijn Dʼ ōme selē wi
met enē leuene leuen en̄ ene
mīne sal onsʼ beidʼ honghʼ satē
Daer omme ꝟtelle ic v dese
blijscappe die onse hʼe seide ō
dat ghijs te bat ghelouē selt
en̄ ghedinken ende wetē Dat
toeuʼlaet en̄ trouwe die
naeste volcomēheit es dʼmen
gode volcomēheit es dʼmen
met voldoen mach . Hier bi
mane ic u tʼ alre volcomēstʼ
vriheit dʼ mīnē Om̅e dat mi
hier voermaels van u droēde
dat ghi mine teken sout lʼen
soe ꝟmane ickʼe . Want dese houdi mi liefst bouē alle
saken . Haest u tʼ doghꝫ in
gherechtʼ mīnē en̄ siet dat
god gheeert si van u en̄ vā
alle dien dʼ ghijt af vorderē
moghꝫ met crachte mꝫ coste
met rade en̄ met al dien
dat ghi gheleistē moghet
sonder spare AMEN